

Dal Pensiero di Danilo D'Antonio, Laboratorio di Ricerca Umanistica Ambientale/Culturale/Sociale/Politica/Universale



L'Armonica Rotazione Sociale


Due anomale, precise situazioni hanno l'una favorito e l'altra proprio causato una esasperata economia privata a scapito di quella pubblica, con l'apporto di pesanti dosi di liberismo e selvagge privatizzazioni. Se si desidera avviare quel complessivo, profondo rinnovamento, quella vera e propria metamorfosi su ogni piano strutturale ed espressivo delle nostre società, che oggi in effetti necessita, occorre innanzitutto attuare uno riequilibrio di queste due aree economiche, conducendole ad essere due emisferi di pari peso e valore, per far ciò dovendosi necessariamente, come primo impegno, affrontare e sanare le due anomalie alla base dello squilibrio.


La metamorfosi - prima l'equilibrio

Metamorfosare necesse est

introduzione

Accingendoci a concepire il progetto di un sistema sociale umano ideale per il nostro tempo, occorre procedere come si stesse costruendo una qualsiasi struttura materiale. Ed il miglior modo per farlo, se si desidera essere certi che tutto vada bene e che la struttura possa servirci col miglior risultato e per lungo tempo, è quello di partire da presupposti di massima ampiezza di visione e semplicità.

Già qui vediamo che si tratta di un impegno particolare, che non trova grandi esperti disponibili, per il semplice motivo che da tempo organicità e naturalezza sono scomparse nei luoghi in cui si forgiano le competenze, questo essendo lo scotto che la società ha sinora pagato per essersi voluta tuffare al gran completo in quell'eldorado a metà che è il dominio della specializzazione, per altra metà vera anticamera della miserabilità.

In effetti, oggigiorno, l'impostazione basata sullo studio specialistico, sempre più focalizzato e ristretto per poter essere sempre più approfondito, esclude le dimensioni della organicità e della semplicità di pensiero, ed i loro rispettivi fondamenti, le regole che da esse derivano. Tale che ai problemi enormi, ma semplicissimi, che abbiamo si continua a rispondere con soluzioni complesse, ma minuscole. Tale che al buon senso è di fatto completamente impedita la via.

Astraiamoci allora in tutta tranquillità da questo modo di procedere e, provando ad immaginare una società non solo migliore della nostra ma propriamente come sarebbe bello fosse, sarebbe a dire una società in cui tutti fossimo contenti e soddisfatti, un organismo sociale composto da persone che fossero felici ed in buona salute, in grado di rispondere prontamente ed efficacemente a tutto ciò che la situazione intorno ad esso presentasse, proviamo a seguire questi nuovi, in verità antichi nonché eterni, criteri.


Metamorfosare necesse est

Un ampio scenario

All'interno di questo procedimento, la nostra attenzione va indubbiamente dapprima rivolta al cercar di capire cosa noi umani siamo ora, cosa rappresentiamo, che figura stiamo interpretando, che entità formiamo, tanto sulla Terra quanto ormai nello Spazio, in modo da poter decidere se la cosa ci stia bene oppure se sia il caso di immaginare cos'altro invece potremmo e vorremmo essere, che ruolo intendiamo impersonificare in questa sconfinata realtà di cui siamo parte.

Tutto in questa realtà serve infatti a qualcosa, tutto ha una sua funzione, tutto è connesso ed interagisce con quanto lo circonda seguendo schemi riconducibili a dei ruoli. Noi umani, trovandoci in una condizione estremamente fortunata, abbiamo la possibilità di poter determinare, entro certi limiti, questa nostra funzione, sviluppando caratteristiche, capacità e qualità particolari. Il tanto citato senso della vita concedendosi a noi come un destino continuamente in sospeso, ancora non definito, potendo noi stessi fortemente contribuire a determinarlo.


Ad una visione che cerchi di essere distaccata, obiettiva, come se ci potessimo guardare dall'esterno, provando a descrivere la situazione tal qual'è, non possiamo non notare che allo stato attuale delle cose la società umana manifesta due tendenze particolarmente esasperate. La prima ci conduce ad aumentare di numero in maniera esponenziale, irresponsabilmente almeno quanto la seconda, che ci conduce ad incredibili gozzoviglie, entrambe queste nostre acute, intense pulsioni vitali trovandosi a dissipare l'intero magazzino di risorse del Pianeta che ci ha generato, lo stesso nostro patrimonio vitale.

Per contro una terza tendenza, ben più giustificata ed ammirevole, che ci conduce ad osservare e ad aggiustare di continuo la nostra rotta, quindi a moderarci in tutte le nostre espressioni e nel contempo a conquistare sempre più alte vette d'eccellenza in ogni campo del sapere, e del potere che ne consegue, rimane una espressione ancora piuttosto limitata del genere umano. Essendo invece proprio quest'ultima la tendenza cui dovrebbe spingerci ogni prudenza e lungimiranza, ogni desiderio di vita.


E' vero che la nostra condizione di esseri non percepenti direttamente il futuro non ci permette di sapere oggi cosa accadrà domani. Tuttavia il buon senso, derivante dall'osservazione di fenomeni analoghi, ci permette di guidare noi stessi entro percorsi perfino più sicuri che se avessimo una mappa stampata chiaramente sulla carta. L'analogia essendo potente strumento d'aiuto alla conoscenza non solo in un buio percorso di ricerca filosofico ma anche in un illuminato tragitto matematico.

Non possiamo allora non riconoscere di trovarci ancora, come organismo collettivo, in una condizione piuttosto instabile e pericolosa, suscettibile di farci regredire o scomparire per uno di quei tanti eventi tragici che hanno non solo caratterizzato ma propriamente formato la storia del nostro Pianeta. Senza considerare che al momento la Terra, vista dall'esterno, dallo Spazio, appare quasi come un allevamento di umani, in parte già satolli ed in parte fermamente decisi a diventarlo, tutti comunque potenzialmente destinati a soddisfare i vari appetiti di un popolo alieno più progredito di noi.

Ad un occhio esterno, che ci osservasse dallo spazio, l'organismo collettivo umano, popoloso, pingue com'è, considerato anche come ha ridotto l'ambiente in cui vive, deve apparire come qualcosa avente sembianze e leggiadria non troppo dissimili da quelle di un qualsiasi nostro animale da allevamento. Leggiadri o meno che ci vedessero, chi, avendo sviluppato maggiori saperi e poteri di noi, si trovasse a passare da queste parti del Cosmo potrebbe benissimo trovarci appetitosi sotto un qualche suo punto di vista, oppure trovare allettante il nostro mondo. La legge principale che regola tutta questa nostra realtà essendo purtroppo proprio quella che vuole che ogni essere esistente sia sottoposto a forte pulsione di divorare l'altro od annientarlo per depredarlo.

Lungi dall'essere una battuta scherzosa, occorre ci rendiamo conto che l'esistenza che ci genera e ci imprigiona, per volere di chissà quale astrusa entità, è qualcosa che, seppur capace di contenere realtà di sconfinata bellezza e dolcezza, per altra metà è composta da eventi di una drammaticità cruda e rude al di sopra di ogni sopportazione. Perfino le stelle per splendere dovendo torcersi in una spasmodica stretta gravitazionale, la vita potendo venir generata solo a prezzo della stessa futura morte di chi nasce, il Tutto lottando di continuo sul filo di un equilibrio di abominevole precarietà, senza speranza di altro aiuto se non quella del carattere infinito della realtà, la quale permette, quando ben captata, sempre una possibilità di soluzione al suo interno.


Questa è una situazione generale che dobbiamo afferrare per bene con tutti i nostri neuroni. Non dobbiamo farci ingannare dall'apparentemente tranquillo scorrere del tempo, ché ad ogni istante esso può lasciar spazio al più buio degli incubi, con aggressioni provenienti da esseri viventi od anche da cose inanimate. Per questo non possiamo farci incantare dalla bellezza, così come non dobbiamo farci angosciare dalla tragedia: semplicemente, per vivere bene in questa realtà, siamo tenuti ad accettare entrambe, facendoci guidare dalla prima e rimanendo all'erta per cercare di evitare la seconda.


Riacquisita questa consapevolezza per il caso che l'avessimo persa, ci apparirà chiaro che se non vogliamo essere divorati o distrutti da qualcuno o qualcosa in grado di sovrastarci, dobbiamo imparare noi per primi a sovrastare con qualsiasi virtù scientifica e tecnica ogni cosa od essere, in quest'ultimo caso anche filosoficamente e moralmente. Questo, appunto, non per sbranare o devastare, anzi non dando proprio il più piccolo, il benché minimo, perfino inavvertibile fastidio a nessuno e nulla, bensì per essere in grado di intimorire e far svanire qualsiasi minaccia osasse presentarcisi innanzi, reagendo con sicura, tranquilla efficacia a qualsiasi pericolo.

Oggi le nostre ancora molto scarse consapevolezze e capacità non ci permettono altro che accrescere la confusione esistente ogni volta che ci esprimiamo e rovinare ogni cosa ogni volta che agiamo. Domani potremmo al contrario avere una esistenza ammirevole e caratterizzata da ogni abilità e virtù, esattamente il contrario di ora. Da una esistenza vissuta per così tanti versi ignobilmente e con mediocri fini, totalmente incentrati su di noi, potremmo passare a condurne una che ci lasci esprimere il nostro più elevato grado di nobiltà verso l'esterno, innanzitutto restituendo l'originale bellezza e salubrità alla Terra ed iniziando poi a guadagnare un ruolo degno nell'ambiente in cui si muove il nostro pianeta ed oltre. Scegliendo di volta in volta se brillare più luminosi e potenti della stella più straboccante d'energia o rimanere cheti, invisibili, nascosti, come la materia oscura che riempie, senza svelarsi, l'intero Cosmo. Sempre e ovunque, comunque, al servizio del bene universale.


Per ottenere questo deciso cambiamento di rotta, il primo passo da compiere è il renderci conto ed ammettere il nostro stato grezzo, non ancora formato, altrimenti non troveremo in noi la pulsione e l'energia necessarie ad elevarci. Questo stato semiprimitivo in cui ci troviamo non potendo essere la nostra condizione finale, sia perché noi umani non possiamo accettare di rimanere per sempre racchiusi in uno stato larvale, sia per non dar adito manco un momento all'ipotesi di essere distrutti da un qualche drammatico fenomeno planetario o cosmico e tantomeno di essere catturati ed annichiliti da forme di vita che hanno invece saputo progredire tecnologicamente più di noi. Pur con tutto il rispetto per gli altri esseri che non sono dotati di quelle attitudini che abbiamo già mostrato, in embrione, di possedere, noi non possiamo accettare di condividere lo stesso destino di chi non ha avuto mezzi per evolvere.

Noi umani, se solo vorremo, potremo abbandonare questa nostra condizione approssimativa ed informe di larva ed avviare un processo di piena metamorfosi, a livello individuale e collettivo, per raggiungere una condizione tale da non farci temere alcun evento catastrofico ed anzi da riempire di rispettosa ammirazione qualsiasi altra entità pensante ed agente nell'Universo. Perché noi possiamo far questo, e sarebbe un grosso errore non scorgere la possibilità della piena realizzazione di questo straordinario frutto della Terra, mentre sarà un conseguimento fantastico, se solo riusciremo a volerlo con la necessaria intensità.


Ridurci e potenziarci. Diminuire di numero (*) e di attività inutili e dispendiose: per smetterla una buona volta di massacrarci tra noi alla strenua ricerca di risorse che non bastano mai, e per far sì che le energie della Terra bastino invece a mettere in atto questa nostra prodigiosa metamorfosi, insita nel DNA stesso del nostro Pianeta. Potenziarci senza dissipare: per risolvere tutti i nostri problemi presenti e qualsiasi altro futuro, e per permetterci di raggiungere ogni risultato, e godere di ogni gioia, che sia possibile ottenere in questa realtà.

Ridurci e potenziarci. Per trasformarci da ciò che siamo ora, inutile e devastante piaga della biosfera terrestre, ad un essere elegante, bello, armonioso e pure forte, sano e coraggioso, che racchiuda in sè e sappia usare alla bisogna tutte le migliori qualità degli infiniti esseri viventi, una summa di potenza della vita. Per vivere una esistenza non ripiegata, squallidamente accartocciata su di sè, ma con lo sguardo aperto, attento e premuroso, e felice di aiutare e soddisfare le esigenze di tutto e tutti gli saran dintorno. Uno splendore unico di sublime energia risolutiva e conseguitrice.


(*)Diminuire di numero: s'intende per il tramite di interventi culturali tesi ad informare, mai vietando od obbligando.


La metamorfosi
prima l'equilibrio

Una delle regole fondamentali che determina il benessere e la funzionalità di qualsiasi essere vivente, nella cui categoria possiamo bene annoverare l'organismo sociale umano, è la giusta dimensionalità tra le varie sue parti. L'equilibrio, e la simmetria strutturale che spesso ne deriva, governando in pratica sovrano su tutto. E la nostra prima espressione da accordare a questa esigenza non può non essere ciò che un tempo ci ha generato come società ed oggi insieme ci alimenta e ci pone in grado di compiere una funzione all'esterno: il nostro sistema economico.


Iniziamo così subito col notare che noi umani, di recente nella nostra storia, ci siamo abbandonati ad una esasperazione individualista delle nostre attività economiche. Le ragioni di ciò sono in vero molteplici (si legga più avanti), tuttavia una delle più determinanti è stata quella del bisogno di fuggire da un irregolare sistema pubblico. Noi umani, dappertutto nel mondo, ci troviamo infatti ad avere ancora una economia pubblica, comune, sociale, basata su di una anomala organizzazione di puro stampo oligarchico. L'insieme di attività racchiuse all'interno della sfera pubblica non è infatti svolto dall'intera comunità in favore della comunità stessa. Essa è svolta invece da una piccola parte della comunità, sempre le stesse persone per l'intera durata della loro vita professionale.

L'intera economia pubblica è gestita da una consolidata casta di dipendenti che, stabilitisi a vita nei ruoli pubblici, a volte perfino succedendovisi di padre in figlio, contribuiscono a creare, insieme con Governi loro pari, uno stato/padrone che comanda senza mezzi termini la restante parte della popolazione, avendo ridotto a cittadini di serie B, a semplici sottoposti, tutti coloro che sono stati esclusi da questo scorretto sistema.

Appare chiaro allora perché le società umane si sono tuffate nel vortice individualista, ed ancor'ora ne siamo presi: pensando che l'alternativa fosse quella basata sul pubblico impiego a vita non restava granché da fare. Niente di più logico che si desideri fuggire da una realtà in cui il cittadino non ha alcun potere civico e di fatto viene reso sempre più succube dei voleri di un Governo per giunta retrogrado, perché basato su un arcaico sistema partitico, e degli Statali a vita, che ne sono degna spalla. Niente di più comprensibile che si abbia una pulsione di ripulsa per questa finta e limitata organizzazione pubblica. In realtà sbagliamo sia nel credere che il pubblico impiego a vita possa minimamente avvicinarsi a realizzare una Res Publica sia nel cercare di rifugiarci in massa nell'individualismo.


L'insieme di confuse situazioni civico-socio-politiche che viviamo inizia a chiarirsi, ed ogni cosa s'avvia verso il suo giusto posto, solo immaginando un pubblico impiego i cui ruoli siano assegnati a rotazione a tutti quei cittadini che desiderino e siano in grado di soddisfarli. Solo in questo modo si gettano le basi di una vera, e non solo per finta, organizzazione democratica. Solo per il tramite di una partecipazione reale di ognuno alla vita civile del proprio Paese si può realizzare una vera Repubblica, tutt'altro che fittizia ed ipocrita come l'attuale. Proprio per questo non potendo noi ora non impostare le cose in modo da riassorbire, stavolta in modo corretto, anche coloro che, sistematisi per loro conto a vita, non si sono curati del destino di chi è rimasto escluso.


Nel caso avessimo effettivamente individuato il problema principale alla radice del nostro sistema pubblico, l'assegnazione a vita di un ruolo, identificando in logica conseguenza pure il fondamento di una corretta base comune, la rotazione delle persone in tali ruoli, potremmo ora procedere verso una buona, corretta e funzionale anch'essa, revisione dell'universo economico privato. Ma prima di procedere occorre porre l'attenzione sul fatto che una società non è altro che un insieme di individui.

Da soli questi individui avrebbero possibilità molto minori di sopravvivere, e praticamente alcuna di evolvere, di rimanere al passo con la generale evoluzione dell'Universo. Per questo ci uniamo: perché la risultante del nostro stare insieme è ben maggiore della somma dei frutti raccoglibili da ognuno per suo conto. L'individuo però non deve essere sovrastato dall'organizzazione in cui si inserisce, tutt'altro. Si deve anzi far sì che egli non senta affatto il peso della società, e che tragga invece forte beneficio dal vivere insieme con altri, in modo da alimentare volontariamente il desiderio della sua propensione sociale.

A questo punto appaiono chiare le ragioni dei limiti delle forme sociali avute finora: a tutt'oggi abbiamo sempre cercato di procedere seguendo un'unica direzione, enfatizzando oltremisura l'una o l'altra delle due tendenze che regolano i rapporti tra individuo e società, tra economia privata e pubblica. Fondamentale cosa da comprendere allora è che la realtà in cui viviamo è fatta apposta per ingannare la mente che segue una sola linea di idee, la mente del monoideista, di chi predilige l'una cosa escludendo, anzi nemmeno ammettendo, l'altra. Mentre rende felice chi abbraccia entrambe le espressioni, per altro complementari, attraverso cui privilegiatamente si esprime la realtà.

Ecco allora che le due tendenze, l'individualista e la comunitaria, la tendenza dell'individuo a badare ai fatti propri, a curare la sua individualità, la sua libertà, la sua autonomia, e l'aspetto comunitario, il desiderio, la capacità di vivere e lavorare insieme, di concepire un piano, di realizzare un progetto collettivamente, devono (e quel che più conta: possono!) essere felicemente integrati, anzi proprio equilibrati, essendo questa la condizione ideale, più efficiente, fruttuosa e gradevole, tanto per l'individuo quanto per la società.

Perché si stabilisca un giusto rapporto tra individuo e società, perché le cose possano iniziare a funzionare complessivamente per il meglio, occorrerà semplicemente recuperare, far rientrare all'interno delle pubbliche attività, tutte quelle che sono fuggite via da una gestione di cui giustamente non ci si poteva e di cui purtroppo ancora non ci si può fidare. Avendo qui immaginalmente sanato il problema alla base della sfera pubblica, con altrettanta immaginazione possiamo ora recuperare le tante attività che sono state erroneamente, ingiustamente lasciate fuggire nell'universo individualista, privato, all'interno di una rinnovata, sana struttura pubblica basata sulla rotazione, facendone anche entrare di nuove, seguendo una dinamica tendenza ad un equilibrio numerico (di persone) / quantitativo (di beni) tra pubblico e privato.

[In una prossima occasione provvederemo a descrivere la "rotante" organizzazione cui qui facciamo cenno. Essendo ora chiamati a rimanere focalizzati sull'equilibrio].


L'equilibrio è un riferimento fondamentale della vita, letteralmente indispensabile al buon andamento delle cose. La stessa nostra esistenza si rende possibile grazie ad un giusto rapporto che si stabilisce tra aspetti complementari della realtà: il giorno e la notte, l'acqua e la terra, l'uomo e la donna, e così via. Un giusto rapporto tra le cose ci deve guidare sempre, allo stesso tempo dovendo comprendere bene come esso non sia qualcosa di fisso, statico, morto, bensì da condizionare alle, e condizionato dalle, varie situazioni che si presentano, quindi inevitabilmente e positivamente dinamico entro una certa misura.

Ed infatti l'esasperazione avutasi verso il liberismo denuncia una situazione fortemente anomala che non può non essere considerata se si desidera ristabilire un equilibrio economico tra privato e pubblico. Perché sarà pur vero che il liberismo, con la sua veloce crescita economica, esercita un forte fascino su noi umani. Ma ciò che l'ha spinto oltre ogni misura accettabile è qualcosa di preciso che travalica l'ordinaria percezione individuale, la ragione esposta finora, l'impiego pubblico a vita, pur di peso, non essendo da sola nemmeno essa sufficiente a tanto. Tant'è che per identificare questa causa occorre condurre la nostra osservazione sulla presente situazione globale.


Da tempo i vari Paesi, e le confederazioni di Paesi, del mondo hanno scelto di continuare l'eterna lotta per la supremazia, impostaci dalla natura fondamentale delle cose, non più tanto con eserciti ed armi, ché provocherebbero la distruzione immediata e totale della biosfera, quanto con truppe ed attrezzature di più ordinaria parvenza ma non per questo meno potenti ed invasivi: le imprese economiche, soprattutto multinazionali, coi loro prodotti commerciali. In questo modo i vari Stati contendenti, non tanto astutamente quanto per puro istinto, mantengono salvo quanto più possibile il mondo e contemporaneamente invadono pacificamente, e subdolamente, i territori altrui. Il competitor che vincerà questo tremendo conflitto planetario (che sta lasciando morti, feriti e macerie sul campo come qualsiasi altro conflitto) avrà buon gioco per aver condotto all'esaurimento l'avversario e per invasione totale e definitiva del suo territorio.

In questo quadro complessivo si comprendono bene perché l'individualismo, l'universo economico privato, il liberismo, abbia così grandemente sovrastato quello comunitario, e perché avvengano così tante privatizzazioni. Perché lanciare una economia di stato contro quella di un altro stato sarebbe un attacco troppo diretto. Perché l'economia pubblica, con i suoi legacci burocratici, non avrebbe la minima speranza di contenere l'invasione commerciale degli altri competitor. E soprattutto perché la sicurezza, che una economia pubblica non può non concedere ai suoi dipendenti, non crea quell'esercito di disperati pronti a tutto, nella ricerca di un reddito per sopravvivere, che uno sfrenato liberismo invece genera con facilità ponendo in partenza ognuno contro l'altro!

Quale sistema può essere più efficace, ai fini di una difesa od un attacco, se non quello di incitare di continuo a produrre più figli, facendo nascere milioni e milioni di persone senza minimamente assicurare loro un degno lavoro e lanciarle in una disperata lotta per la sopravvivenza? E quale pratica più poderosa di quella di stimolare, di scatenare, di liberare del tutto l'estrema voracità insita in nucis in ogni uomo lanciandolo al sacco del mondo? Tutto questo avendo il fine unico di gonfiare quanto più sia possibile le nazioni con ricchezze e risorse e con forza lavoro e militare. Ogni società sviluppata essendosi ormai trasformata in un essere mostruoso che si prepara allo scontro finale con gli altri esseri suoi simili.


E qui torniamo con gioia e sollievo al progetto di metamorfosi di quella straordinaria manifestazione della Terra che è l'umanità, la quale in verità avrebbe ancora diverse carte da giocare. A cominciare da questa: il doversi ristabilire un saggio equilibrio tra pubblico e privato, tra regole e liberismo, tra collettività ed individualità. Per far questo non possiamo però derogare dalla necessità di rimediare ad entrambe le situazioni anomale che hanno favorito e causato il disequilibrio. Pubblico impiego a vita e conflitto economico globale hanno insieme fortemente appeso il nostro sistema economico dalla parte del privato. Intervenendo su di essi, sanando il primo con l'introduzione della rotazione ed il secondo con la stipula di patti internazionali di autocontenimento alla crescita economica (nonché demografica e tecnologica: perché direttamente in causa e correlate) si creerà quell'equilibrio che potrà far da solida base per ulteriori processi di risanamento e trasformazione della società.

[Per conoscere la teoria dei patti di autocontenimento rimandiamo alla relativa sezione].


L'attività comunitaria, svolta all'interno della struttura pubblica, è quella che permette, se ben impostata, una maggiore tranquillità di vita ed un altrettanto tranquillo procedere delle nostre attività. Possiamo infatti svolgere queste ultime, nelle condizioni di equa partecipazione assicurata dalla rotazione, cooperando al fine di ottenere i migliori risultati nell'interesse di ognuno e della collettività. D'altra parte coloro che volessero percorrere strade proprie, coloro che volessero esprimersi al massimo grado di libertà, lasciando spazio a certe potenzialità tipiche dell'individuo che in una economia comunitaria avrebbero più difficoltà a realizzarsi, potrebbero farlo inserendosi nella metà privata dell'economia. Ognuno potendo decidere di dare il proprio contributo nell'uno o nell'altro di questi due emisferi economici e di cambiare questa propria decisione ogni qual volta lo volesse.

Una società basata esclusivamente sull'una o sull'altra tendenza porterebbe presto alla pazzia i suoi componenti. Sarebbe anzi proprio una assurdità per il nostro mondo, come se fosse sempre giorno o sempre notte, come se esistesse solo acqua o solo terra, come se vi fossero solo donne o solo uomini. Entrambe le metà potendo invece esistere e vivere solo arricchendosi ognuno delle qualità dell'altra. L'equilibrio di queste due grandi aree economiche della società getterebbe le basi di una società equilibrata anch'essa, priva di esasperazioni e disperazioni, una grande comunità in cui le persone sarebbero serene, perché avvantaggiate e protette dal loro essere unite, ed al contempo felici, perché libere di esprimere se stesse, di creare ed imprendere.


Una società equilibrata naturalmente non permetterebbe solo il benessere dell'individuo. Ciò che ne conseguerebbe sarebbe frutto ben più consistente. Una società i cui individui soffrono una qualche forma di male sociale, che a sua volta sfocia sempre in un male fisico, non riesce ad evolvere, non riesce a raggiungere quella condizione di stabilità, quel salubre benessere, quell'energia psicofisica in sovrapiù che permette di distogliere lo sguardo da sè e volgerlo all'esterno. Una società che risolvesse i problemi alla base della sua esistenza, soprattutto le carenze e le irrazionalità insite nella sua cultura, perché alla fine essenzialmente di questo si tratta, trovrebbe quella forza che ad un certo punto conduce un infante ad alzarsi in piedi ed un passo dopo l'altro ad esplorare e vivere, a ben altri livelli che prima, il mondo che lo circonda.

Creando i giusti presupposti l'umana società potrebbe avanzare sviluppando tutta una serie di capacità, di funzioni finalizzate non solo allo star bene degli individui e dell'organismo sociale ma anche in una positiva azione verso l'esterno, che in un organismo che abbia raggiunto un sufficiente grado di evoluzione rappresenta una parte importante del proprio vivere. E' come un dono che ad un certo punto si manifesta: una volta soddisfatte le esigenze primarie, degli individui e della struttura sociale, l'organismo si può volgere verso l'esterno, proprio come un bimbo crescendo inizia ad occuparsi sempre più del mondo che lo circonda, scoprendo ogni giorno qualcosa di nuovo ed ogni giorno accrescendo il suo ruolo nella realtà che scopre.

Parimenti la società degli umani potrebbe, una volta condotta a termine la sua primaria metamorfosi, elevarsi e far fiorire il suo ruolo all'esterno andando a soddisfare un dolce bisogno di realizzazione universale.



Da sempre sanguinosi moti rivoluzionari hanno finito per rovesciare quelle società che si rifiutavano di rinnovarsi e porsi al passo dei tempi. Approssimandosi velocemente l'ennesima situazione critica, localmente e globalmente, occorre favorire un pacioso progresso mutando in dinamico il presente carattere statico di alcune nostre organizzazioni. Solo così potendo assicurarci venga definitivamente scongiurato il pericolo di nuovi sanguinosi passaggi di consegne ed al contempo favorita una evoluzione costante e regolare.

La metamorfosi - poi l'armonia 


La metamorfosi
poi l'armonia

Nella parte precedente abbiamo espresso l'idea che primaria condizione di funzionalità per una società sia quella di una equilibrata ripartizione delle attività economiche tra i due emisferi: pubblico e privato. Ma la riacquisizione all'interno dell'emisfero pubblico di un numero di attività tale da risultare infine di pari peso dell'emisfero economico privato, oltre ad un generale ripristino di più sane condizioni che si realizzano in ogni ambito della nostra realtà sociale, ha pure il pregio di andare ad integrare l'altra indispensabile riforma dell'introduzione della rotazione.

Una assegnazione a tempo determinato dei ruoli pubblici, tra tutti i cittadini che disponessero delle necessarie competenze ed avessero volontà di condurli, è infatti del tutto necessaria per la seguente semplice ragione: si attua e mantiene costante una redistribuzione degli importanti ruoli e poteri civici, nonché dei redditi, che ogni incarico statale concede alla persona. In questo modo non solo si trae beneficio dall'apporto ricettivo e creativo di un maggior numero di persone ma si elimina pure la corruzione che notoriamente alligna in situazioni che rimangono immote per tempi lunghi, nel nostro caso addirittura per dei lustri. Pensiamo per particolare evidenza a certi volti che vediamo in RAI da una cinquantina d'anni, ma negli altri Enti la situazione, pur meno visibile, è identica.

Nonostante questa indubbiamente buona ragione, in tale riforma rimane tuttavia un difetto evidente: il traumatico distacco dal lavoro, e quindi dal reddito, degli attuali dipendenti pubblici a vita ed il loro abbandono in una economia di mercato. La qual cosa peggiorerebbe ulteriormente una situazione già pesante. In verità i presenti lavoratori del pubblico impiego, tanto i sottoposti quanto i sovrapposti, non si sono mai preoccupati del fatto che, accettando a vita un ruolo, un potere, un reddito, concessi loro da una legge a malapena giustificabile quando nacque e certo non più considerabile ammissibile da vari decenni, avrebbero da questi escluso, egualmente a vita, moltitudini di altre persone aventi in pratica lo stesso loro diritto.

E saremmo quindi condotti, noi esclusi, a seguire il loro cattivo esempio, estromettendo loro ed inserendo altri senza curarci di nulla. Desiderando qui però disegnare i tratti fondamentali di una società in pace con se stessa e con il mondo, è invece per noi fatto prioritario che nessuno abbia a soffrire per ingiusta esclusione. E siamo quindi felici di propugnare, contemporaneamente all'introduzione della rotazione, il riassorbimento di metà delle attività economiche del Paese all'interno dell'ambito pubblico: poiché in tal modo viene a crearsi un consistente serbatoio di lavoro e di reddito tale da non essere necessaria l'estromissione di alcuno, bensì solo il suo spostamento ad altra funzione.

In questo modo, gestendo lo Stato una così gran mole di attività economiche, e primario fine costituzionale essendo quello del benessere comune, si potrebbe garantire un lavoro minimo ad ogni cittadino, integrando i brevi spazi tra una assegnazione e l'altra con un più convenzionale reddito da cittadinanza. In questo modo nessuno avrebbe più da patire bensì tutti solo da gioire. Non essendovi più il crudo bisogno a spingere verso il male ed al contrario essendosi venuta a creare una situazione di giustizia sociale, gli stessi fenomeni criminali e tante cattive pratiche farebbero un grosso balzo all'indietro.


Possiamo ben capire lo spavento che può cogliere ora chi legge di fronte alla mole di questioni che si pongono. Ma siamo certi che, rimanendo osservanti di quei principi di semplicità invocati all'inizio di questo studio, tutto possa andare per il meglio, solo un po' di pazienza e d'arte organica (olistica) occorrendo nel definire e perfezionare le cose. D'altro canto la necessità di ristabilire l'armonia all'interno della società, quindi innanzitutto che ognuno riacquisti fiducia nell'altro tornando a sua volta a comportarsi correttamente, è tale da non spaventarci minimamente di fronte alle difficoltà che potremo incontrare in questo ampio e profondo processo di cambiamento, in questa vera e propria metamorfosi della nostra struttura sociale.


Rendendo davvero pubblica la Res Publica, interrompendo l'essere appannaggio di pochi della Cosa Pubblica, una reciproca fiducia si stabilirebbe immediatamente all'interno della società. Ed avremmo così compiuto il primo passo verso uno riaffratellamento ed una riappacificazione generale con conseguenze positive in ogni settore. Ma la rotazione all'interno di una struttura pubblica, divenuta ancor più importante di quanto sia ora contenendo attività per una buona metà dell'intera consistenza economica del Paese, ha in serbo ancora grandi sorprese. Nella nostra epoca essa si rende necessaria anche per un'altra ragione, di una importanza perfino maggiore delle altre, coinvolgendo pure un aspetto del tutto ignorato e ben dissimile da quelli già considerati. Entriamo qui infatti nel campo della mente umana e dei suoi processi cognitivi, nel cuore stesso dell'individuo ed in fin dei conti della società.

Uno dei maggiori problemi di cui oggi noi umani soffriamo, ormai quasi per tutto il globo con tendenza alla sua totale copertura, per giunta senza nemmeno rendercene conto, è il fatto che, dei due fondamentali tipi di approccio alla realtà cui dovremmo far ricorso, quello specialistico, localizzato, mirato, e l'altro, quello organico, olistico, sistemico, il primo ha completamente sopraffatto l'altro, dapprima bloccandone lo sviluppo e togliendolo poi completamente dalla circolazione. La specializzazione ci ha concesso di raggiungere grandi successi in ogni campo del sapere e del potere tecnologico. Presi per secoli dal fascino della tecnologia, abbiamo però dimenticato esistenza e necessità della visione organica delle cose.

Se scienza e tecnologia hanno l'indubbio valore che tutti riconosciamo loro, non possiamo trascurare il fatto che con esse non possiamo nè comprendere nè governare la nostra vita, quest'ultima abbisognando di conoscenze, consapevolezze, discipline forse di minore specificità ma di ben maggiore ampiezza. Per questo oggi assistiamo, sì, ad un impegno costante e consistente per migliorare le cose del mondo ma invece di vedere passi in avanti ci avviciniamo sempre di più all'irreparabile. Appunto perché l'approccio specialistico è in grado di farci avanzare nello specifico campo ma è l'approccio organico ad essere necessario per capire cosa sia realmente opportuno fare per il bene di tutti e tutto. Ma il problema non è confinato qui.

La specializzazione, come del resto ogni altra cosa, ha numerosi effetti collaterali. Essa causa alla persona un restringimento mentale ed un immobilismo fisico. Se un tempo una persona, durante l'arco della sua vita, aveva la possibilità di variare attività ed ambiente di lavoro anche più di una volta ed in ogni caso entrambi non erano strettamente delimitati, oggi essa entra in un più ristretto ruolo e contesto e difficilmente ne uscirà se non prossimo alla sua fine. Proprio per questa ragione gli specialisti, quindi ormai quasi ogni componente della società, ben difficilmente riescono a vedere le cose da altri punti di vista, morali e fisici, i quali differenti ruoli e luoghi soltanto potrebbero permetter loro di capire quanto limitata e parziale è la loro visione delle cose e quanto invece variegata e ricca è la realtà.

E non è ancora tutto. Chiusura in un ruolo ed immobilismo fisico hanno fatto sì che l'interesse personale di ognuno si allontanasse troppo da quelli altrui. Infatti nessuno oggi si limita più semplicemente a svolgere quel mestiere o quella professione rimanenendo in fondo sempre un essere umano bensì ognuno tende ad impersonare e divenire totalmente quel mestiere o quella professione. In questo modo si crea una serie di interessati schieramenti contrapposti continuamente impegnati in duri tira e molla tra di loro. La nostra capacità di comunicare e comprenderci l'un l'altro, tra singole persone e varie parti del sistema, si è di conseguenza molto indebolita. Tant'è che oggi difficilmente ci si riesce a metter d'accordo su qualcosa in quanto ognuno è ormai incapace di capire l'altro e tantomeno interessato a farlo.


Come fare allora per dotare la società di una conformazione tale che essa possa beneficiare dell'approccio alla realtà di tipo specialistico allo stesso tempo riuscendo a rimediare ai suoi effetti negativi ed a cogliere pure quelle opportunità che ad esso sfuggono? La risposta è: sviluppando un approccio complementare, quindi prettamente sistemico, solo così potendo essa mantenere un meraviglioso equilibrio e godere quindi di lunga e buona vita.


Da tempo sono disponibili pratiche e tecniche, di vecchia data e più recenti, atte a permetterci di sviluppare una sensibilità olistica. Tuttavia esse giacciono disperse in semiabbandono, ignorate tanto a causa degli abbaglianti successi della tecnologia quanto per le oscene pressioni di una mistica superstiziosa e per l'indegno disinteresse di una filosofia ignava. Se decidessimo di sopravvivere a questa tremenda fase che attraversiamo non v'è dubbio che tali conoscenze e procedure, ammodernate ed arricchite, andranno raccolte in un dignitoso corpo di studi che pongano le persone in grado di conoscere appieno la teoria olistica e di trarne concreti ed utili provvedimenti.

Ciò detto, riconosciuta che avessimo l'importanza della teoria olistica, va però chiarito che è il MOVIMENTO tra le diverse funzioni sociali, anche in ambiti dissimili tra loro, a farci guadagnare la migliore visione organica, a farci conoscere collegamenti, effetti ed interazioni tra i vari fenomeni della società. Per questa ragione occorre che essa cambi in modo da permettere alle persone sia di compiere attività specialistiche, fissandole in determinate stabili situazioni per far raggiungere alte vette di conoscenza specifica, sia di acquisire molteplici consapevolezze, favorendo il loro spostamento in vari ambienti di coinvolgimento sociale per far conquistare ampie vallate di visione organica.

Ecco allora che mezzo privilegiato attraverso cui far sì che la società possa trovare l'armonia è appunto il pubblico impiego. Questo non può più essere visto come un mero strumento per amministrare il bene pubblico e per fornire posti di lavoro. La funzione e l'importanza del pubblico impiego travalicano quelle che sono le esigenze della società, di avere una buona gestione, e del singolo, di assicurarsi un reddito, e lo rendono in più uno stupefacente strumento tramite cui attuare una armonica rotazione sociale.

Il pubblico impiego attuale è ancora basato su una antica visione dell'Universo in cui la Terra veniva vista come quadrata, piatta ed immobile al centro di esso. E così anche il pubblico impiego è stato impostato facendo della staticità il suo carattere preminente con una organizzazione che assegna le mansioni pubbliche a vita alle persone. Il fatto è che la Terra è sferica, ruota intorno al Sole e l'intero sistema si muove a grande velocità nel Cosmo. E' così evidente che abbiamo il dovere di trasportare il pubblico impiego da una concezione medioevale, basata sullo status immoto delle cose, ad una moderna, basata sui processi, sul divenire delle cose, che soddisfi le ben maggiori conoscenze e consapevolezze di cui godiamo oggi, fornendogli come prima cosa un armonioso movimento.


Ed uno degli aspetti più importanti ed utili dell'introduzione della complessiva riforma (rotazione dell'organico nei differenti ruoli di una Cosa Pubblica di pari peso della Cosa Privata) che abbiamo chiamato Armonica Rotazione Sociale (ARS) è proprio quello della condivisione dei saperi che acquisiamo giorno dopo giorno. Oggi ogni specialista detiene il monopolio di conoscenza della propria materia mentre le altre persone non possono che rimanerne estranee. Se è certo bene che quando ci rivolgiamo ad un professionista vi sia una qualche garanzia della sua preparazione, non è però affatto bene che quel suo sapere rimanga confinato dentro una staccionata professionale. L'intera nostra società oggi è fatta a compartimenti stagni, molti dei quali non riescono ad evolvere soprattutto per la mancata acquisizione delle nuove conoscenze raggiunte in altri campi.

Noi viviamo infatti in una strana realtà profondamente interconnessa, in cui problemi ed opportunità presenti in un campo vanno ad influire su tutti gli altri campi, anche se concettualmente molto lontani tra loro. Il rinchiuderci in ristretti loculi culturali, come abbiamo fatto finora, non ci aiuta affatto a progredire bensì ci ostacola fortemente. Possiamo avere una gran competenza in una materia ma se rimaniamo sempre nello stesso ruolo e luogo di lavoro non riusciremo a condurla ovunque serva e perderemo dei giganteschi effetti positivi. Al contrario spostandoci di ruolo e luogo periodicamente grazie all'ARS il nostro sapere non sarà più un patrimonio morto racchiuso in un forziere bensì diverrà un energico catalizzatore di progresso impiantandosi e dando superbi frutti in ogni nuovo ambiente ci troveremo.


In breve tempo ci sarà ovunque un'ampia competenza diffusa e generalizzata. L'ARS creerà un vero e proprio amalgama culturale che integrerà a meraviglia ed anzi farà da supporto ad una specializzazione che proprio grazie ad essa potrà con maggiore sicurezza spingersi ancora più in avanti. Oltre al fatto che un gran numero degli avanzamenti più audaci in qualsiasi campo sono stati finora compiuti da persone al di fuori della ristretta cerchia possedente quel dato sapere, possiamo forse credere che una visione organica, sarebbe a dire innanzitutto completa (e solo con la completezza si scorgono appunto le interconnesioni), non sia proprio ciò che manchi a questo mondo per vederlo tornare a girare per il verso giusto?

Per giunta, componendo e sviluppando una nuova cultura organica, olistica, che si affianchi a quella specialistica, è possibile preparare persone capaci di rispondere bene ad ogni esigenza. Un uomo, una donna, chiunque volesse, cambiando ruolo e luogo in maniera e tempo opportuni, potrà acquisire reiteratamente la meravigliosa proprietà delle cellule staminali le quali ovunque le si mettano riescono a compiere alla perfezione la specifica funzione delle cellule vicine! Questo proprio perché non solo si possederanno saperi di molteplice natura ma soprattutto si sarà padroni di quel sapere universale sotteso a, e pervadente, ogni altro sapere. Certo noi olisti potremo non raggiungere il massimo livello in un sapere specifico, ma in ogni ambiente l'arrivo di personalità "staminali" apporterà una felice evoluzione e comunque un meraviglioso svolgimento.


Abbiamo detto che il pubblico impiego è luogo privilegiato dove attuare l'ARS. Questo non significa che all'improvviso l'intero organico debba mettersi a saltare da un ramo all'altro dell'albero pubblico come uno stuolo di babbuini. In proposito ricordiamo che uno degli scopi principali dell'ARS è quello di rimuovere rigidi monoideismi e di affermare la morbida bellezza di una complessità resa semplice. Per la qual cosa essa non può certo cadere nella stessa trappola che intende evitare. Al contrario il disegno complessivo della Cosa Pubblica richiederà molte arti, tra cui quella figurativa, geometrica e musicale, ritmica. Pieno conto sarà tenuto delle esigenze e prospettive dell'individuo e della società. Nell'ARS non vi potrà essere nulla di costrittivo, al contrario molta importanza verrà data al piacere, anch'esso dell'individuo e della società, in quanto ambiente emotivo per molti aspetti permettente il miglior avanzamento.

L'ARS che immaginiamo è una semplice ed allo stesso tempo ricca forma organizzativa che può giungere a pervadere la società per una buona metà. Principalmente essa coinvolge la sfera pubblica ma è chiaro che mettendo in moto questa un dolce movimento sarà indotto anche in quella privata. Essenzialmente due sono i tipi di movimento previsti: lo spostamento in uno stesso ambito di competenza e quello in un diverso ambito. Muovendosi le persone all'interno di una stessa branca specialistica viene permesso l'apporto di un più nutrito ruolo di contributori e si previene la corruzione. Muovendosi esse in ambiti diversi si ottiene la condivisione dei saperi e l'avanzamento diffuso. Entrambi i movimenti favoriscono l'apertura mentale e la capacità di comunicare, nonché il sorgere di un forte sentimento d'interesse collettivo.


L'ARS non è certo un meccanismo che si possa realizzare con un solo intervento ed in un sol giorno. Essa andrà studiata ed attuata pian piano con amore, affinandola man mano che il lavoro avanzerà. Ma il primo passo che muove tutto è l'introduzione della rotazione nell'assegnazione dei ruoli pubblici.

La società umana si è finora sempre organizzata su base statica e proprio per questa ragione periodicamente è stata ed è tuttora sconvolta da sanguinose rivoluzioni. Come è possibile che in un Universo in cui nulla esiste d'assoluto, d'immobile ed eterno, le nostre società, ed il pubblico impiego in particolare, siano fondate su tali innaturali principi? Se inizieremo a riorganizzarci su basi dinamiche permetteremo che una delicata evoluzione ci benefici costantemente ed avremo scongiurato per sempre la necessità di cambiamenti improvvisi e cruenti.

La vita nella sua infinita complessità è di una semplicità meravigliosa. Sta a noi, ad ognuno di noi, assumerci l'impegno di lavorare per disporre di un futuro degno di esser vissuto.


"Le cellule staminali sono cellule primitive non specializzate dotate della singolare capacità di trasformarsi in qualunque altro tipo di cellula del corpo. Molti ricercatori sostengono che le cellule staminali potranno potenzialmente rivoluzionare la medicina, permettendo ai medici di riparare specifici tessuti o di riprodurre organi ..."

http://it.wikipedia.org/wiki/Cellula_staminale




Nell'immaginare un nuovo mondo, un mondo in cui ognuno trovi un suo giusto posto, un mondo che tutti alimenti e rispetti, un mondo che sappia finemente distinguere il bene dal male, nasce immediata la consapevolezza della necessità di nuove figure umane e professionali.

Precisamente occorre affiancare alle coscienze ristrette degli specialisti le coscienze diffuse degli organicisti, solo così potendo sanarsi una secolare falla della nostra cultura che ci sta ormai trascinando verso un buio fondale.

Il luogo migliore per formare tali nuove personalità è precisamente quell'organizzazione, centrale alla società, chiamata Funzione Pubblica, una volta che sia stata resa concorde col più fondamentale principio della vita: il movimento, passando quindi da una organizzazione di tipo statico ad una di tipo dinamico. 	In questo modo la società potrà coltivare tanto una sua coscienza ristretta, sia nel settore pubblico che in quello privato, quanto una sua:

COSCIENZA DIFFUSA

divenendo in grado di cogliere opportunità e risolvere problemi con grande anticipo rispetto al comparire delle urgenze.

Riuscendo così finalmente a vivere tutti una vita serena. 



Le PARTI e l'INTERO

coscienza ristretta e coscienza diffusa

Una Funzione Pubblica i cui ruoli siano assegnati a tempo determinato tra tutti coloro che volessero svolgerli e disponessero dei necessari requisiti e che comprenda attività economiche per un peso finanziario pari a quelle private: questo è il corretto e semplice, logico e funzionale disegno, l'armonica ed equilibrata, quindi potente, geometria sociale che emerge con vigore, una volta che si mettano da parte le migliaia di tomi inerenti temi economici, scritti da illustri quanto inutilmente pagati professori, rovinatisi l'un l'altro con complesse acculturazioni teoriche mai affiancate da semplici dirette osservazioni sul campo.

Questa geometria permette contemporaneamente: una generale partecipazione alla gestione della Cosa Pubblica, della Res Publica appunto, e lo riequilibrio di contributi, influenze e poteri dei due settori economici, il pubblico ed il privato. Già solo l'adozione di questi due capisaldi strutturali porterebbe con sè immediati ed immensi benefici. Ma, oltre ai due fondamenti appena considerati, dell'armonia sociale e dell'equilibrio economico, subito visibili, ve ne è sotteso un terzo che, pur non immediatamente captabile, riveste, però, pari importanza degli altri due. Questo terzo fondamento fornisce, tanto alla complessiva costruzione sociale quanto alle singole persone, quell'ampiezza percettiva, quella profondità intellettuale, quella grandezza, quando non proprio grandiosità, culturale, che eleva al quadrato i benefici che si ottengono dai primi due.


Prima di introdurre questo terzo aspetto del progetto in questione, occorre però riassumere la nostra attuale situazione nel campo della cultura. Brevissimamente: da almeno tre secoli stiamo assistendo al conseguimento di un successo dopo l'altro da parte dell'approccio di conoscenza e d'intervento di tipo specialistico. Grazie a questo approccio, focalizzato e settoriale, si sono sviluppate una tecnologia ed una industria di così elevato livello che tale metodo ha catturato sempre più la nostra attenzione. Di fatto si è giunti a credere che l'approccio usato con successo nel campo delle macchine potesse essere usato con pari successo anche in campo umano. Sbagliando però completamente conclusione.

Si è esattamente nel vero dicendo che i problemi umani e sociali che viviamo oggi sono pressoché tutti originati dalla parzialità della visione e dalla disorganicità dell'intervento. Ed infatti l'approccio specialistico è solo uno dei due fondamentali modi di conoscere il mondo ed interagire con esso. Se l'approccio affermatosi è perfetto in campo tecnologico/industriale, nel più complesso campo della vita l'approccio da privilegiare è invece quello sistemico, organico, olistico. Perché è proprio della vita l'essere intessuta di quella fitta rete di connessioni che occorre dapprima ben conoscere per intero, se non si vuole un effetto contrario al desiderato. Guaio è che, essendo particolarmente accattivanti i frutti e prodotti dell'approccio specialistico, siamo incorsi nell'errore di sviluppare solo questo, avendo relegato l'altro a pura rimembranza storica ed avendolo lasciato nelle condizioni in cui, al loro tempo, l'avevano codificato i nostri antenati.

Se i corsi di studio per specialisti abbondano in qualità e quantità, di fatto mancano del tutto corsi di studio completi ed efficaci per organicisti. Esattamente manca un percorso lungo cui acquisire sia i rudimenti di tutte le branche specialistiche note quanto di quelle umaniste, giungendo infine ad acquisire modelli che legano i singoli componenti della realtà agli altri e ne illustrino i funzionamenti. E questo vuoto formativo è un fatto davvero grave. L'approccio specialistico conduce infatti ad un terribile restringimento di visuale, di percezione, di conoscenza. Come pure di sensibilità, di interesse, di coinvolgimento. Possiamo rappresentare con uno spicchio questa limitazione autoimposta del campo percettivo che taglia via gran parte della complessiva area circolare rappresentante la realtà tutta:

https://hyperlinker.org/ars/yel_sec.gif


Se, ai fini della costruzione di un elettrodomestico, di un'auto, di un palazzo, il restringimento di visuale è metodo privilegiato e la concentrazione di attenzioni, energie e mezzi è di particolare beneficio, al contrario, ai fini del buon andamento di un corpo organico, come quello umano o sociale, o dell'intera biosfera, il focalizzarsi su di un particolare fenomeno compromette la percezione degli altri fenomeni collegati che inevitabilmente concorrono a formare il primo. In questo caso, più che concentrarsi, occorrerebbe spandere la propria attenzione per considerare l'intero organismo, per conoscere gli effetti, anche distanti nello spazio e nel tempo, che si vengono a generare col nostro intervento.

Ora è, sì, vero che situazioni pure non esistono. Le persone hanno ben più di un interesse, anche solo personale e non professionale. E si viene a creare una situazione con diversi spicchi di consapevolezza:

https://hyperlinker.org/ars/three_yel_sec.gif


In queste condizioni siamo però ben lontani dall'essere pronti per poter operare efficacemente in sistemi complessi. Siamo infatti ancora privi non solo di una gran parte di contatto col mondo reale ma pure della coscienza dei collegamenti che uniscono tra loro i fenomeni. E non dobbiamo dimenticare che, quando la nostra conoscenza è limitata ad una o comunque alcune parti dell'intero, si è fortemente proiettati, sbilanciati, squilibrati verso quel po' che conosciamo, dimenticando che possono esistere aspetti perfino più degni di considerazione. Solo disponendo di una conoscenza ampia oltre un certo limite, poiché di certo in questo ambito la completezza può essere solo un ideale, si possono vedere i fenomeni interagire fra loro e quindi identificare le giuste priorità, potendo così raggiungere un successo non funestato da spiacevoli effetti collaterali, al contrario sinergicamente affermativo:

https://hyperlinker.org/ars/wide_yel.gif


E' comprensibile, e pure visibile nel disegno, che una coscienza diffusa su un ampio spettro di competenze non può che essere meno approfondita rispetto ad una coscienza ristretta e specialistica. Tuttavia una coscienza diffusa fornisce proprio quell'ampia visione e pure quell'equilibrio percettivo ed emotivo che sono indispensabili per individuare un intervento efficace su un organismo complesso.


Ora, dopo aver visto raffigurate le varie tipologie di consapevolezza disponibili oggigiorno, possiamo comprendere il perché di tanti interventi disorganici, a volte perfino in contrasto l'uno con l'altro. Perché in effetti a decidere del nostro destino non sono persone dotate di una coscienza piena, completamente sviluppata, e tantomeno equilibrata. L'equilibrio deriva infatti da una coscienza sviluppata in modo ben distribuito. Al contrario abbiamo a che fare, nè più nè meno, con dei "deficienti squilibrati" cui mai si dovrebbe affidare la guida di un popolo, di una società, di un Paese. Quanto più specializzate sono le persone con cui abbiamo a che fare, e notiamo che la politica è una specializzazione anch'essa, tanto meno possiamo contare sui detentori di tale conoscenza per risolvere i problemi del mondo. Senza contare che, essendo stato sviluppato a fondo l'approccio specialistico, per gestirne i poderosi effetti si abbisognerebbe di un approccio organico altrettanto sviluppato, con caratteristiche per altro ancora quasi tutte da stabilire.

E' evidente che, approfondendo e sviluppando quanto qui viene per immediatezza di comunicazione compresso in poche righe, se si desidera gestire per bene l'umana sfera sociale, occorre quanto prima strutturare e fornire adeguati corsi in grado di formare organicisti di buon livello. Solo disponendo di una consapevolezza e di una esperienza aperte a trecentosessanta gradi e pure profonde quanto più sia possibile, si è in grado di osservare un numero sufficiente di tratti utili a capire la situazione che si vive ed a decidere efficacemente gli interventi da eseguire. Altrimenti, rimanendo tutto nelle attuali condizioni, gli specialisti, dotati di competenze diverse quindi con spicchi di consapevolezza che non si sovrappongono, non potranno nemmeno capirsi tra di loro: figuriamoci se potranno essere in grado di capire le complesse urgenze della vita!


Ed a questo punto torniamo, con entusiasmo, al progetto di una Funzione Pubblica Democratica, quindi di un impiego pubblico assegnato a rotazione. Nell'ambito della formazione di persone pienamente ed equilibratamente sviluppate, cui si possa affidare con fiducia le sorti personali e sociali, se tramite corsi di studio adeguatamente concepiti si può fornire quella teoria indispensabile a capire cosa si sta facendo, in quali territori ci si sta spingendo, potenziando il tutto con metodi, pratiche e tecniche ad hoc, l'esperienza sul campo è però altrettanto importante. Per ottenere una persona pienamente ed equilibratamente sviluppata occorre che essa compia un numero sufficiente di esperienze atte o quantomeno tese a colmare l'intero cerchio di competenze. Una Pubblica Amministrazione che permetta ai suoi dipendenti di muoversi non solo tra ruoli di identica ma pure di ben lontana competenza si rivela essere esattamente quanto necessario per riarmonizzare una società oggi deficiente e squilibrata.

Una società guidata solo da specialisti, da settorialisti, ed abbiamo visto che oggi non vi son altro che tali tipi di professionisti, anche gli umanisti essendo dotati di un bagaglio culturale ristretto e del tutto carenti sul resto, funziona esattamente come ora: è una pena generalizzata e crescente, senza speranza alcuna di miglioramento. Per contro è giusto dire che una società composta solo da organicisti non avanzerebbe quasi per nulla lungo il percorso evolutivo universale. Perché non disporrebbe di sempre più moderni artifici tecnologici. Una società equilibratamente composta dagli uni e dagli altri, entrambi reciprocamente consci e rispettosi dell'importanza altrui, acquisirebbe invece sufficiente base organica da sostenere qualsiasi altezza le specializzazioni ci potessero far raggiungere.


Agli specialisti, ai presentemente riconosciuti dotti, ai titolati, ai professori, etc. ai mille esperti del particolare, spetta il dovere di riconoscere la giustezza di quanto qui espresso, di ammettere i propri limiti a fronte della necessità di integrare la presente cultura con quanto le è mancato finora, e di aprirsi quindi alla collaborazione con ogni membro della società che possa apportare un degno contributo. L'obiettivo, di comune interesse, è quello di realizzare una società armoniosa, che abbia saputo crescere con tutte le sue parti equilibratamente sviluppate e per questo non incontri la minima difficoltà a gestire i suoi rapporti con la realtà, con l'Universo intero.



Armonica Rotazione Sociale

L'Armonica Rotazione Sociale è una forma organizzativa di base, dinamica ed insieme stabilizzante, tesa ad equilibrare la tradizionale tendenza delle umane società a cristallizzarsi in forme che, per il loro forzato immobilismo, non riescono a far fronte alle esigenze sempre diverse della realtà, trovandosi periodicamente a destabilizzarsi tragicamente da sole, rischiando infine di perire.
	
Luogo civico, economico e politico ideale per avviare una Armonica Rotazione Sociale è il Pubblico Impiego.


Alla ricerca dei Fondamentali

Ogni giorno nella umana società nascono una infinità di nuovi problemi. Si tratta di attentati alla salute, alla pace, all'ambiente naturale ed al Pianeta intero, alla giustizia, ai diritti della persona o di interi popoli, di attacchi alla ragione, al buon senso comune, alle leggi stesse della natura.

Ed ogni giorno, un gran numero di persone animate da una incrollabile buona volontà si danno da fare fino all'inverosimile per cercare di risolvere questo e quel problema, di arginare questa e quella emergenza.

Ed ancora ogni giorno, molti problemi vengon sì risolti, molte emergenze sono sì arginate, ma molte altre questioni, nonostante il miglior impegno di tante brave persone, possono essere solo accantonate, perchè alla fin fine le energie a disposizione sono sempre limitate rispetto a quelle che servirebbero.

Ed ancora il giorno dopo, invariabilmente, altre questioni sorgono ancora, in numero e gravità crescenti rispetto a quelle del giorno precedente, ed entrambe, le prime e le seconde, si accumulano, si sommano, lasciando sempre meno spazio alla speranza di un mondo meraviglioso, così come potrebbe essere, e sempre più àdito alla constatazione di un mondo terrificante, così come invece per troppi versi ancora è.

E' per ciò, allora, che coloro che sono attivamente impegnati in un processo di positiva trasformazione del mondo oggi sono chiamati ad interrogarsi se il metodo di cercar di parare botta su botta gli attacchi di un sistema sociale cieco e sordo alle esigenze di grandi cambiamenti invocate dai nostri tempi sia effettivamente valido, e se non ve ne possa essere un altro, forse anche più potente ed utile, da affiancarvi.

E' pur vero infatti che tanti sono stati salvati, che molte situazioni sono state risolte, ma è egualmente vero che, cercando di risolvere singolarmente le mille e mille noie, le mille e mille situazioni angoscianti che nascono ogni giorno, le energie si esauriscono, il tempo avanza verso punti di non ritorno, i successi maggiori mancano e questo prostra i cuori dei progressisti e spinge la gente comune a non affiancarli.

Ed è per ciò, allora, che coloro che sono attivamente impegnati in un processo di positiva trasformazione del mondo oggi sono chiamati ad interrogarsi se non possa esistere, sepolta in qualche buio anfratto della nostra sconfinata incoscienza collettiva, la possibilità di andare dritto al cuore dei problemi, in fondo alle radici stesse di una ipotetica abnorme, multiforme pianta generatrice del male.

E' pur vero infatti che impegnare un sistema malato su mille piccoli fronti quotidiani sicuramente serve, oltre che ad infastidirlo, a risolvere situazioni di emergenza che richiedono un immediato intervento. E' anche vero, però, che se si desidera realmente iniziare a trasformare un sistema gran generatore di problemi in un altro forte generatore di soluzioni occorre aggredire decisamente il primo lì dove esso trae sostentamento, proprio lì dove esso ha origine.

Ed è per ciò, allora, che coloro che sono attivamente impegnati in un processo di positiva trasformazione del mondo oggi sono chiamati ad interrogarsi se non sia il caso di mettersi, anche personalmente, umilmente, anche con piccoli mezzi materiali ed intellettuali, alla ricerca di un nuovo sistema sociale, di un nuovo progetto per l'umanità, inserito in una nuova, ampia, lungimirante visione del mondo, considerato che ciò che manca davvero oggi è proprio la capacità di immaginare un futuro che sia talmente desiderabile da spingerci ad abbandonare senza tante storie un modello di vita, di sviluppo, di comportamento, di pensiero ormai palesemente senza più speranza.

Ciò che viene espressamente richiesto ai progressisti d'ogni latitudine, oggi, è una appassionata e coraggiosa ricerca condotta sui fondamentali alla base del sistema sociale umano, allo scopo di trasformarne profondamente la natura.

Ciò che ci viene espressamente richiesto, oggi, è concentrarci sul compito di identificazione, concertazione e raggiungimento di pochi specifici obiettivi strategici su cui far leva per trasformare radicalmente, in maniera legalmente e moralmente ineccepibile, l'attuale sistema sociale.

Nell'ecologia come nell'economia, nella politica come nella religione, nella giustizia come nell'etica, le chiavi di volta oggi sono i fondamentali.



Per una evoluzione della comune concezione di Pubblico Impiego

Vi sono mansioni che, per loro utilità comune o per l'amministrazione di beni e servizi comuni o la sicurezza di tutti (quindi: nel campo dell'educazione, della sanità, degli impieghi comunali, provinciali, regionali, statali, nel settore radio-televisivo, i servizi di polizia, l'arma dei carabinieri, della finanza, i corpi della difesa, della protezione civile, ecc.), sono categorizzati sotto il nome di pubblici impieghi: essi servono la collettività e l'intera collettività se ne serve.

Come tutti sappiamo il pubblico impiego viene affidato a persone scelte tramite particolari procedure che intendono selezionare i più idonei, tra i tanti che vorrebbero svolgerlo. Una volta selezionate le persone ritenute più idonee, è uso assegnare ad esse l'impiego in questione per l'intera durata della loro vita. Ebbene: anche se questa è una consuetudine ormai radicata nel tempo, alla luce di una consapevolezza più ampia offertaci dagli innumerevoli strumenti di cultura e mass media di cui la società si è dotata, si palesa più di un motivo per ritenere che tale uso debba infine mutare.


Va infatti considerato che, essendo i ruoli disponibili nel pubblico impiego di numero ben inferiore rispetto a quello, non solo degli aspiranti, che avrebbe poca importanza, ma anche di coloro che sono ampiamente idonei, ciò che si assegna a quei pochi prescelti, in pratica, non è tanto un lavoro, bensì un vero e proprio privilegio rispetto al resto della società, un privilegio di origine del tutto ingiustificata. Se infatti riconosciamo la società, nella sua interezza, essere depositaria del diritto di usufruire dei pubblici beni e servizi, allo stesso modo dobbiamo riconoscerle, egualmente nella sua interezza, il diritto di equa partecipazione alla creazione, amministrazione e svolgimento di tali beni e servizi.


Quando nacque l'impiego pubblico in senso moderno, determinate mansioni cominciarono da sùbito ad essere assegnate a determinate persone in una corrispondenza univoca. In maniera del tutto naturale si perpetuò uno schema di lavoro diffuso, in cui una persona, iniziando una attività lavorativa, facilmente sviluppava una certa fedeltà ad essa, e la continuava, salvo rare eccezioni, fin dopo il termine della sua stessa vita, attraverso le generazioni successive. Fu estremamente semplice, quindi, per il pubblico impiego sposare questo stesso sistema.

Oltre a ciò, certamente e purtroppo, vi è stato in seguito anche un esacerbamento di questa concezione, esasperazione avvenuta ad opera dei fenomeni del cosiddetto "favoritismo" e "voto di scambio", in cui l'assegnazione a vita di un posto di lavoro garantiva una fedeltà di eguale durata al politico che lo avesse assegnato. Oltre che aggravare in generale la situazione, questi fenomeni hanno contribuito a ritardare di molto la presa di coscienza del fatto che in realtà il lavoro di pubblica utilità e la gestione del bene comune non possono essere di proprietà esclusiva di alcuno, proprio per loro stessa definizione di pubbliche attività.

Finora abbiamo concepito questa definizione solo in un senso: che ognuno possa usufruire dei suoi servizi. Oggi, con la visione chiara e globale che i mass media continuamente ci forniscono e che facilmente ci conduce ad una consapevolezza superiore riguardo alle origini profonde dei mali della nostra società, con la situazione di tremenda disparità che si è venuta a creare nel campo dell'occupazione, con l'evidenza del fatto che la cosa pubblica è letteralmente posseduta da alcuni e da questi sempre più spesso gestita contro ogni regola di buon senso e contro ogni volontà popolare, non possiamo non renderci conto di come le mansioni pubbliche debbano invece essere considerate tali sotto tutti gli aspetti, anche e soprattutto dal punto di vista della loro assegnazione ed esecuzione.


Occorre al più presto prendere in seria considerazione l'idea di abolire quello che oggi appare evidente essere l'iniquo privilegio dell'incarico pubblico assegnato a vita a pochi eletti, in favore di una sua equa ripartizione tra tutti coloro che desiderassero svolgerlo e dimostrassero di possederne i requisiti necessari. Ci attende un compito estremamente semplice quanto importante: effettuare il conteggio delle ore di lavoro necessarie al buon andamento della nazione, contare il numero delle persone disponibili ed idonee a compierle, distribuendo poi equamente le prime tra le seconde.


E' da considerare, poi, per dissipare il dubbio che si tratti di una pura questione di teorica equità, che, introducendo una tale riforma, le cose nel nostro Paese comincerebbero a funzionare molto meglio sotto vari aspetti. Per cominciare l'introduzione di una rotazione di personale all'interno delle pubbliche strutture apporterebbe immediatamente un flusso di fresca energia creativa, allontanandole dalla loro tipica propensione ad un eterno immobilismo, propensione dovuta massimamente al senso di proprietà esclusiva che ogni pubblico dipendente, di qualsiasi livello, ancor oggi può attribuire al "suo" posto di lavoro.

Ogni nuovo dipendente apporterebbe invece il suo contributo originale, personale, diverso da ogni altro, introducendo una capacità creativa e produttiva senza eguali, lungo una linea di costante rinnovamento e miglioramento. Quello stesso immobilismo, responsabile dei comportamenti deviati di ogni tipo che noi tutti quotidianamente possiamo verificare, sarebbe immediatamente spazzato via da un sano alternarsi di persone: una genuina, dolce, continua reciproca verifica e vigilanza ci allontanerebbe felicemente da errori o male azioni, consapevoli od inconsapevoli che potremmo esserne, permettendo alle soluzioni di prevalere nettamente sui problemi.


Per giunta, coloro che fossero momentaneamente sostituiti da altri, lungi dal cadere in disgrazia, avrebbero finalmente, dopo un certo numero di anni di servizio, la possibilità di riacquistare le forze e ritemprare la mente per il tempo che volessero, agevolati in questo anche dal nuovo istituto del lavoro minimo garantito. Un necessario riassorbimento all'interno del settore pubblico di molte attività indebitamente privatizzate permetterebbe di creare infatti quel serbatoio di ruoli e redditi necessario per garantire ad ognuno un lavoro minimo, il quale istituto sarebbe a sua volta aiutato dall'altro, già ben conosciuto, del reddito da cittadinanza.

Le persone potrebbero allora, con più facilità, tenere costantemente aggiornata la loro preparazione, sviluppare i propri interessi personali e così facendo potrebbero anche essere assunti nei numerosi ruoli che l'avvio della turnazione nel pubblico impiego renderebbe disponibili nel settore privato, potendo esse stesse avviarne di proprie. In tal modo esse getterebbero le basi per una vita senza dubbio complessivamente migliore, innanzitutto per se stesse.

La genìa dei pubblici dipendenti spenti, stanchi, spesso annoiati perchè senza speranza di un futuro mutevole e per questo più interessante, scomparirebbe per sempre. Al suo posto si affermerebbe un sempre fresco, gioioso, attento, accurato ed efficiente esercito di pubblici lavoratori, artefici di una pubblica amministrazione e di servizi pubblici altrettanto freschi, gioiosi, attenti, accurati ed efficienti. La devianza, causata dal ristagno, scomparirebbe, la rettitudine, procurata dal rinnovo, si affermerebbe stabilmente, l'armonia trionferebbe.


Cosa importante da considerare, infatti, è che, introducendo nel nostro Paese la riforma dell'Equo Impiego Pubblico, un manifesto senso di giustizia ed uno spirito di istintiva e fraterna collaborazione si diffonderebbe sùbito all'interno della società. Si dissolverebbe quel clima di reciproca sfiducia che ci opprime, ormai da tempo, un po' tutti in varia misura, sfiducia causata proprio da situazioni simili a questa, qui descritta, per disparità, ingiustizia ed irragionevolezza. Cadrebbe inoltre quella distinzione tra carrieristi pubblici e cittadini che oggi facilmente tende a separarci dalle istituzioni, distinzione che nasce dal fatto che ad essere da una parte o dall'altra degli sportelli e scrivanie dei pubblici uffici sono sempre gli stessi volti.

Fare a turno ed indossare periodicamente differenti divise ci permetterebbe di constatare in prima persona l'efficacia ed il valore del nostro metodo e lavoro e, quando fosse opportuno, apportare tempestivamente le dovute correzioni. In tal modo, non esisterebbero più da una parte gli oppressori e dall'altra gli oppressi, ma ognuno potrebbe sperimentare queste due diverse condizioni e provvedere a far sì che scomparissero entrambe. La nuova situazione che si verrebbe a creare ci manterrebbe sempre chiaro in mente che a formar la Repubblica non possiamo che essere tutti noi, non solo alcuni e nessuno escluso.


Non essendo più il pubblico impiego proprietà esclusiva di pochi privilegiati, bensì diritto e, in un certo qual modo, perfino dovere di noi tutti, non essendoci più escludenti interessi personali ad annebbiare la nostra vista, esso ci apparirebbe finalmente, oltre che come un posto di lavoro, come una personale fonte di reddito, anche come un importante servizio reciproco. In una comune scala di valori, metteremmo immediatamente in secondo piano la componente remunerativa del lavoro pubblico ed enfatizzeremmo invece la sua componente civica e religiosa, nel senso, naturalmente, più letterale, veritiero, utile e squisito del termine: qualcosa che ci unisce, che offre ad ognuno un giovamento direttamente proporzionale alla nostra capacità di aggregarci e vivere insieme (ricordiamo che la parola religione ha buone probabilità di derivare dal latino re-ligare: unire insieme).


Abbandonare il sistema dei privilegi ingiustificati, distribuendo equamente gli incarichi di pubblica utilità e relativa remunerazione: questo è uno dei compiti più importanti e decisivi cui dobbiamo seriamente impegnarci, se davvero vogliamo gettare le basi per un vivere equo, quindi sano, sereno e perfino felice.


Dalla Costituzione Italiana:

"... E' compito della Repubblica rimuovere gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese ..." 	


Per un bilanciamento del nostro assetto economico


Una lunga storia d'amore

I politici ed i loro tanti gregari, per interesse personale, allo scopo di costituire fazioni in lite cui poi mettersi a capo, hanno sempre presentato come incompatibili tra loro e nemiche l'economia solidale, implicita nel miglior ideale comunista, e l'economia competitiva tipica del libero mercato. In realtà le migliori espressioni del "comunismo" e del "liberismo" hanno uno squisito carattere complementare e sono adorabili e necessarie entrambe, nè più nè meno come lo sono tanto l'uomo quanto la donna, tanto il giorno quanto la notte, tanto l'estate quanto l'inverno e così via.

Accettare un'economia comunitaria, di proprietà e gestione collettiva, rifiutando una economia posseduta e gestita da privati, o viceversa, impostare la società su uno solo di questi due sistemi escludendo l'altro equivale ad accettare l'uomo rifiutando la donna, accettare il giorno rifiutando la notte, accettare l'estate rifiutando l'inverno, o viceversa.


Nei fatti l'essenza del "comunismo" e l'essenza del "liberismo" non possono fare a meno l'una dell'altra. Una società che prenda solo dall'una o solo dall'altra è destinata a scomparire in breve tempo. Proprio come una qualsivoglia metà di un tutto unico scompare presto negando l'altra metà. L'aspetto più affascinante della cosa è che questi due mezzi non devono affatto limitarsi a convivere. Non si tratta di cercare una coesistenza amara e difficile per entrambi. Tutt'altro! Si tratta invece di aiutarli a riconoscersi quali perfetti compagni di vita. Si tratta di permettere che tra loro, tra le due nostre fondamentali e complementari espressioni economiche, tra il principio del "comunismo" ed il principio del "liberismo", sbocci al più presto l'amore.

Immaginiamo due esseri viventi che compaiono all'improvviso e per la prima volta su un pianeta deserto. Da quando si sono formati questi due esseri hanno sempre vissuto separatamente, lontani tra loro senza mai incontrarsi. Il giorno che finalmente avviene l'incontro dapprima sorge inevitabile il timore. I due si guardano con sospetto e può perfino scattare qualche ostilità. Ad un certo punto, però, è la curiosità che prevale ed i loro sensi iniziano naturalmente a farli comunicare. E così, dopo aver percepito il loro potersi completare l'uno con l'altro, dátisi pure una rassettata e fattisi belli, si abbandonano alla passione ed iniziano una lunga, meravigliosa, romantica e produttiva vita insieme.


Ecco: a noi esseri umani, che costituiamo queste due "entità economiche" diverse, opposte appunto perché destinate ad integrarsi a vicenda, spetta il compito di permettere loro di avvicinarsi senza timore, di interessarsi, di osservarsi, di ascoltarsi, esperirsi, rassettarsi e farsi belle, di interagire come meglio vorranno. Noi umani non dobbiamo far altro che favorire una conoscenza reciproca dei migliori aspetti di ognuna. A quel punto non potranno non piacersi ed iniziare a vivere felici insieme.


Qualora questo largo progetto non ci paresse peregrino e ci trovassimo almeno potenzialmente concordi fin qui, proviamo pure ad immaginare cosa rappresenti, in tutto questo maestoso fenomeno sociopolitico, quella meravigliosa visione, ancora solo vagamente intravista da alcuni ma già oltremodo generosa di promesse, ch'é però ancora prigioniera dello sfortunato, perché fumoso e privativo, nome "anarchia".

Ebbene: i grandi sentimenti di libertà individuali e di nobile sensibilità verso il prossimo tipici dell'anarchia, complementari e perfettamente integrantisi anch'essi, sono esattamente le vie attraverso cui il vecchio "comunismo" ed il vecchio "liberismo" possono evolvere, trovare ognuno il suo proprio ruolo e spazio, piacersi quindi, e divenire infine inseparabili compagni per l'eternità.

Ciò che ancora si cela dietro l'oscura parola "anarchia" non è altro che il desiderio e l'amore che ad un certo punto nasce spontaneo tra un "comunismo" ed un "liberismo" evolutisi: ripulitisi delle tante commistioni e divenuti portavoce l'uno dell'aspetto femminile e l'altro di quello maschile della vita.


Se vi piacciono le storie d'amore a lieto fine, non mancate allora di partecipare al seminario on line:

COMUNISMO, CAPITALISMO, ANARCHIA
seminario di sintesi politica
del Laboratorio Eudemonia


LA SOCIETÀ PERFETTA È UN SOL PASSO AVANTI A NOI
A PATTO DI SAPER DOVE METTERE IL PIEDE


Nel mondo della politica v'è una perla di rara bellezza,
fatta di vaga consapevolezza miscelata però al più acceso dei desideri.

Vi prego, leggete queste parole:

"... Una società anarchica è una società che vuole basarsi sul libero accordo, sulla solidarietà, sulle libere associazioni, su federazioni, sul rispetto per la singola individualità che non volesse farne parte, secondo il principio che le decisioni valgono solo per chi le accetta. In una società anarchica si rifiutano quindi leggi, comandi, imposizioni, principi fondati sul volere della maggioranza, rappresentanze, discriminazioni, guerre come metodo per risolvere contrasti, realizzando la gestione ed il superamento dei conflitti attraverso assemblee di comunità o chiarimenti ed accordi tra i diretti interessati. L'Anarchia si presenta, a livello teorico, come idea di Società ideale, in quanto considera l'uomo come essere evoluto, intelligente e responsabile a tal punto da non aver bisogno di leggi ..."

Niente di più bello, vero? ¿Come potremmo non concordare
con l'ideale qui appena esposto, tratto da:
http://it.wikipedia.org/wiki/Anarchia


Sfortuna ha voluto però che questa gioia concettuale già al suo nascere incontrasse un grosso ostacolo. Essa ricevette un nome che mai da allora le ha reso giustizia e tantomeno l'ha favorita. La parola "anarchia" contiene infatti soprattutto la negazione di ciò che non si vuole. Al contrario manca un'affermazione consistente di ciò che si vorrebbe. Come in tutte le influenze culturali basate su una privazione, al di là della lotta al proprio nemico (di solito i sistemi autoritari, che siano quelli fideistici basati su una fantomatica divinità o politici basati su altrettanto pretenziosi leader) non si sa che cosa fare.
	
Non è un caso che oggi in tanti si scoprono anarchici. Perché il male è ormai evidente a tutti e da tutti osteggiato in qualche modo. Solo che poi non si sa come fare per vincerlo, per affermare un bene vero, un bene che non porti con sè più difetti che vantaggi ma che sia anzi capace di distinguersi in modo più che evidente dal male, di distaccarsene completamente e farsi riconoscere senza dubbio, e che per questa ragione sia pure in grado di durare a lungo.


Il problema più grande dell'anarchia è una mai superata inadeguatezza al compito che si era prefisso. Ostacolata in questo dall'assolutismo delle altre correnti di pensiero. Richiamiamo alla mente la nostra storia recente e contemporanea e le principali direttive politiche verso le quali l'umanità s'è divisa. Ebbene:

1) i comunisti non hanno forse preteso solo il comunismo, escludendo la sfera personale, privata, e proprio per questo hanno fallito?

2) i capitalisti non stanno ancora pretendendo solo il capitalismo, escludendo l'esistenza del bene comune, e per questo stanno fallendo?

3) e gli anarchici non hanno sempre preteso una mai chiarita anarchia non sapendo però fornire un disegno, ordine e progetto collettivo definito?

Non è certo responsabilità di altri se gli anarchici non sono mai riusciti nemmeno ad avvicinarsi all'ombra di un successo politico.
	
Eppure il compito non era così difficile. Bastava negare l'assolutismo del comunismo e del capitalismo, quindi porre in pacifico, anzi amorevole equilibrato rapporto i due nemici di sempre, e l'ideale catalogato da Wikipedia alla voce "anarchia" avrebbe potuto iniziare a realizzarsi. Ciò che ha fatto cadere il comunismo, ciò che ora sta distruggendo il capitalismo, offre in verità all'ideale anarchico la possibilità di realizzare finalmente il suo sogno.


Anche perché nel frattempo, in effetti già da un certo tempo, è sopraggiunta una grande novità che, pur non essendo stata notata, è però in grado di rimuovere ogni ostacolo e rendere finalmente concreto l'ideale di una società di esseri umani LIBERI ed al contempo perfettamente FUNZIONALE. Infatti la bellezza di sei decenni e passa fa allo Stato monarchico, nemico giurato dell'anarchia, è subentrata la Repubblica dei cittadini. La qual cosa è in vero un cambiamento non da poco, così grande, anzi grandioso, che i nostri piccoli occhi hanno incontrato non poche difficoltà a rilevarlo.

Ma qualifichiamo prima con precisione cos'è uno Stato.
	
Uno Stato monarchico o comunque tirannico è un organismo centrale formato da una piccola Elite di governo e da una più vasta Elite che gestisce la Cosa Pubblica. Per dirla in poche parole: uno Stato di questo tipo è formato da eletti ed assunti entrambi a vita. Uno Stato tirannico, in Italia storicamente definibile fascista, è composto da due caste: una più piccola al governo, un'altra più grande alla funzione pubblica. Ognuna delle due favorisce e protegge l'altra, solo così potendosi mantenere al potere. Questo "loro" Stato, questa Cosa Loro, non si identifica affatto con la Collettività, con la società tutta, bensì con una piccola parte di essa. Trattandosi di un sistema chiuso, non essendovi ricambio o quasi, esso non è nemmeno in grado di rappresentare la società. Trattasi di uno Stato estraneo alla Collettività, che si serve di essa, la usa, la sfrutta e la sputa pure via quando vuole.

Uno Stato di tipo tirannico non è, nè mai potrà manco avvicinarsi ad essere, la Collettività!

Già. Proprio così. Solo che, ad esempio, tanto per citare un popolo a caso, noi italiani, alla fine della seconda guerra mondiale, abbiamo optato per la Repubblica. Il quale disegno politico è agli esatti antipodi rispetto a quello dello Stato monarchico/imperialista.


E' questa la pregna novità sulla quale è evidente vi sia un mastodontico bisogno di riflettere. Perché la Repubblica in verità è precisamente il trionfo della Collettività. L'idea di Repubblica implica (e non può affatto prescinderne) una gestione collettiva del complessivo bene comune, di tutto quanto riguarda la società, per usare un'espressione antica ma non fuori luogo: della "res publica". Che si tratti di governo, quindi di decisioni, o di funzione pubblica, quindi di poteri, il principio repubblicano richiede che le persone non si fissino all'interno delle strutture di pertinenza e proprietà collettiva bensì che vi circolino liberamente senza ostacoli alla partecipazione di alcuno. All'interno delle strutture di governo le persone hanno l'obbligo di mutare periodicamente tramite le elezioni. All'interno delle strutture della funzione pubblica le persone hanno l'obbligo di mutare anch'esse in virtù dello stesso meccanismo organizzativo: l'incarico a tempo determinato.
	
Precisamente in questo consiste il patto repubblicano, l'accordo che sancisce l'adesione di un Paese ai principi della Res Publica (o se preferite: del Bene Comune, per usare una espressione alla moda): la scomparsa delle Elite, delle Caste, ed al loro posto l'affermarsi di una partecipazione diffusa e generale a ciò che è di collettiva, comune, pubblica pertinenza e proprietà.

E' dunque evidente che una Repubblica è realmente gestita dalla Collettività. Una Repubblica non si serve della Collettività, non la usa, non la sfrutta, nè mai la sputa. Perché una Repubblica è governata e condotta dalla Collettività stessa.

Torniamo allora con gioia, con fraterna amicizia e la più gran simpatia, al caposaldo dell'ideologia anarchica classica. Gli anarchici di tutti i tempi si sono sempre espressi contro un generico "Stato". Ora è chiaro quanto sia corretto e giusto asserire che, in una società che abbia sottoscritto il proprio impegno ad essere una REPUBBLICA DEMOCRATICA, il problema consiste non nello STATO ma negli STATALI che se lo sono accaparrato. Affinché un mucchio più o meno grande di esseri umani possa giungere a chiamarsi "società", e come tale abbia speranza di cavarsela egregiamente di fronte ad ogni sfida della natura o di altri, è necessario vi sia una organizzazione deputata all'interesse collettivo. Non lo Stato tirannico, composto da una o più Elite. Non una autoritaria dispotica centralità che proibisce la libera espressione delle singole personalità. Bensì una dinamica, costantemente, ritmicamente mutevole centralità partecipata da ogni cittadino, da ogni singolo essere umano che desideri fornire il suo apporto alla società di cui è parte e sia disposto a prepararsi al ruolo che occuperà. 


Una Repubblica non è uno Stato monarchico, è anzi l'esatto opposto, e, se si acquisisce questa consapevolezza e si sviluppano queste basi, viene fuori che la società ideale e perfetta esiste per davvero! Ed è precisamente quella che miscela sapientemente comunismo ed individualismo, generando una forma di anarchia automoderata. In una società perfetta (ed il suo progetto esiste, è stampato nella trama della realtà stessa, non è solo un sogno bensì è perfettamente realizzabile, questo è ciò che più conta) la Res Publica viene governata da persone del popolo elette dal popolo ed è gestita da persone del popolo incaricate a tempo determinato. Al di fuori di questa Res Publica vi è il regno delle libertà individuali ed il settore cosiddetto privato, il quale però non potrà mai essere esasperato e protervo come quello d'oggi, perché ridimensionato e riequilibrato (di pari peso) rispetto alle attività della Res Publica, sarebbe a dire all'economia comunitaria.
	
Il passo decisivo sta nella presa di coscienza che fino ad oggi siamo stati tutti, comunisti, individualisti, anarchici che fossimo, vittima di una arcaica, primitiva tendenza al MONOIDEISMO, il quale a sua volta nasce e s'impone nelle società sottomesse al monoteismo. Oggi, davanti ad un intero universo di idee che ci si spalanca quotidianamente tramite un qualsiasi monitor, non possiamo più rimanere con una sola idea fissa nella mente. La nostra mente è grande abbastanza da contenere tutte le idee che ci servono ed una infinità di altre ancora. Mettiamo da parte ognuno qualcosa, precisamente quell'assolutismo che ci divide ed allontana gli uni dagli altri, ed in capo a poco tempo il nostro Paese, tanto per cominciare, avrà iniziato ad assumere quella forma chiara, pulita e retta in grado di trasformare la cacofonica situazione attuale nella più bella delle melodie.


Concludiamo, riformulando in sintesi quanto sopra e rimarcando un altro aspetto importante. Una volta messe in chiaro certe cose, si rende evidente che la definizione di Repubblica non basta a qualificare un Paese che intenda essere libero e funzionale, una società che voglia esprimersi con precisione e perfezione. Ciò che chiamiamo Italia, ad esempio, non è solo una RES PUBLICA, un insieme unitario di proprietà comune, ma anche un insieme di realtà private. L'Italia comprende anche una "RES PRIVATA" alla quale spetta pari dignità della sua corrispondente sostanza pubblica. L'Italia è una Res sia Pubblica che Privata. E, così come avviene per le nostre due gambe, se si indebolisce o cede l'una finisce per indebolirsi e cedere anche l'altra. Ecco perché occorre impariamo non solo a rispettare ma anche a proteggere ed esaltare entrambe le gambe sulle quali si regge la società.
	
Pur estrema la sintesi, facciamovi ancora ricorso:

1) la res publica, sarebbe a dire la proprietà e gestione collettiva, segua il miglior ideale comunista;

2) la res privata, la proprietà e gestione privata, segua il miglior ideale individualista;

3) tutto l'insieme sia pervaso dal miglior ideale di libertà personale e sensibilità verso il prossimo dell'anarchia.


Abbandoniamo ogni gretto assolutismo, che non s'è mai mostrato opportuno nè favorevole a nessuno, e sposiamo un'allegro conviviale ideale non di triste coesistenza bensì di sapiente e fruttuoso utilizzo delle percezioni e dei saperi di ognuno, quindi di reciproco arricchimento. Rendiamoci conto che non è qualcuno fra noi, non sono degli umani ad impedire l'assolutismo, ma è la realtà stessa che lo rifiuta. Tutto è relativo non solo sulla Terra ma nell'Universo intero. Smettiamola allora di rubarci vicendevolmente spazio ed energia e costruiamo insieme qualcosa di tanto valido da essere ammirato in eterno.



Il Comunismo ha un futuro
a patto di capire cos'è

Copyright © 05/13/39 Danilo D'Antonio - Alcuni diritti concessi - (invio originale)



La nostra cultura si è sviluppata in un modo tale che l'unico approccio di conoscenza che oggi si utilizza è quello specialistico. Al contrario siamo sprovvisti di una visione organica (mancando addirittura i corsi di studio per ottenerla) che ci permetta di vedere il nesso tra le cose. E così, occupandoci ad esempio di economia, se è facile si faccia coincidere il sistema capitalistico con l'attività privata, al contrario è difficile si metta in relazione il sistema comunista con la nostra attività pubblica. Eppure il sistema pubblico soddisfa per molti aspetti il caposaldo della teoria comunista: la comunanza dei beni e dei mezzi di produzione.

Il fatto è che oggi impera pure un modo monoideistico di vedere la vita, a causa della generalizzata disdicevole pratica del monoteismo. Questa attitudine mentale, che permette alla propria mente di ospitare un solo ideale escludendo tutti gli altri, fa sì che quando ci si riferisce all'ideale comunista, tanto da parte dei sostenitori tanto da parte dei detrattori, ciò che si intende è la sua realizzazione assolutistica, coinvolgente l'intera società e non concedente spazio ad altro. Stessa identica cosa avvenendo per altro con l'ideale capitalistico.


E così non ci si avvede che in realtà la parte buona del comunismo, sarebbe a dire la pura comunanza dei beni e dei mezzi di produzione senza la dittatura di alcuno e senza una sua estensione totale sull'intero territorio economico, è una realtà sociale almeno in parte già esistente nella nostra società e coincidente proprio con la sfera delle attività pubbliche.

Il prendere bene coscienza di ciò, masticando a lungo queste idee, ci apre a nuove consapevolezze:

- innanzitutto capiamo che la sfera pubblica è giunta fino ad oggi conservando dalla nascita un grave difetto d'impostazione: l'assegnazione a vita dei pubblici suoi ruoli; ciò genera una casta di statali i quali, solo loro, posseggono di fatto un bene comune (non a caso lo gestiscono proprio come fosse loro) costituito da una ricca moltitudine di incarichi, poteri e redditi, venendo così immediatamente infranto lo stesso principio di base della proprietà pubblica.

- capiamo poi che la visione assolutistica tanto del comunismo quanto del capitalismo è sbagliata, il pubblico ed il privato, ed i loro corrispondenti teorici: il comunismo ed il capitalismo, non solo potendo ma proprio dovendo convivere in parti equilibrate in modo da garantire altrettanto equilibrio tra società ed individuo, in modo che la prima abbia a svolgere bene le sue funzioni senza schiacciare le persone ed in modo che queste siano libere di esprimersi, felicemente rinsaldando ancor più la società.

- capiamo pure che il capitalismo è cresciuto troppo ed ha invaso quasi l'intero mondo economico essenzialmente per due motivi: perché il comunismo teorico che dall'altra parte si voleva realizzare era sia sgradevole (a dir poco) che poco funzionale e perché la sfera pubblica (che avrebbe invece potuto realizzare efficacemente l'aspetto migliore dell'ideale comunista) aveva ed ha ancor oggi un brutto difetto di impostazione che ne decreta il fallimento e spinge senza indugio alla privatizzazione.

- capiamo infine che per far addivenire la società (sarebbe la prima volta nella sua storia) ad una situazione tanto felice quanto stabilmente tale occorre introdurre l'assegnazione a rotazione dei pubblici ruoli, al fine di realizzare una vera Res Publica, e contemporaneamente ricondurre un numero di attività attualmente comprese nella sfera privata all'interno della sfera pubblica, fino allo stabilirsi di un equilibrio quantitativo tra le due parti.


Dall'Unità d'Italia ad oggi la pubblica amministrazione ed i vari governi che si sono succeduti hanno avuto mille occasioni per lanciare una riflessione di questo tipo e realizzare una sintesi propositiva adeguata. Avendoci potuto evitare tante spiacevoli, quando non drammatiche, situazioni vissute e pure quella, grave, in cui ci troviamo ora. Ci spiace molto osservare che chi ha la pretesa di guidare la società si mantenga in realtà spesso molto indietro rispetto ad essa.

Ma oggi è lo stesso Pianeta Terra, con la tremenda crisi economica in cui ci stiamo tuffando velocemente a causa dell'esaurimento delle sue risorse, a decretare l'urgenza di un subitaneo passaggio dall'incompresa, e quindi caotica, situazione attuale ad una chiara, e quindi ordinata, situazione in cui ad ognuno sia garantito un lavoro minimo, con un reddito da cittadinanza coprente i brevi periodi intermedi, in cui la corruzione venga spazzata via definitivamente ed in cui l'economia sia davvero al servizio del benessere e dell'evoluzione individuale e sociale.

Tutto ciò partendo proprio da una armonica rotazione sociale realizzata all'interno delle pubbliche strutture.


Capitalismo e Comunismo nella Nuova Era

Copyright © 05/13/39 Danilo D'Antonio - Alcuni diritti concessi - (invio originale)



In tempi come questi, in cui così dolcemente si indugia nei luoghi comuni della cultura, in quelle idee che per l'uso costante che se ne fa non abbisognano di grandi presentazioni, bastando a volte una semplice parola per comunicare intere enciclopedie di contenuti, si finisce per credere che non vi sia più nulla da dire, più nulla da scoprire, che la vita insomma non abbia più nessuna sorpresa da riservarci. In tempi come questi, in cui per cultura s'intende null'altro che l'assorbimento passivo dei frutti della cultura altrui, spesso da tempo passiti perché da tempo generati, e non invece l'originale personale costante fresca coltivazione di nuove idee, un popolo rischia di cadere ed infine rimanere sepolto nei sempre più profondi solchi scavati da sempre eguali percorsi di pensiero.

Tra i tanti, due luoghi comuni risultano oggi particolarmente perniciosi: quelli identificati dalle parole capitalismo e comunismo, due termini divenuti tremende trappole in cui l'intelletto sprofonda e la visione s'oscura. Nessun modello interpretativo della realtà, perché a null'altro queste due parole riportano se non ad una sbiadita immagine di fenomeni reali che mai potremo conoscere fino in fondo, ha valore assoluto, e ci si deve sempre aiutare con nuovi modelli che ci permettano di vedere le cose non da un unico punto di vista bensì da quante più angolazioni possibili.

Ora, se del sistema sociale richiamato col primo termine, capitalismo, conosciamo ormai abbastanza bene quantomeno pregi e difetti per la sua gran diffusione sul pianeta, sfuggendocene però forse ancora l'essenza, proprio quell'aspetto che ci permette di inquadrarlo in un disegno più ampio, del secondo sistema, richiamato col termine comunismo, di fatto non conosciamo quasi nulla, non avendo esso in verità ancora avuto occasione di realizzarsi in alcun luogo del nostro mondo. Infatti quei popoli che hanno avuto l'ardire di definirsi comunisti in realtà hanno realizzato solo forme di bieco statalismo: hanno messo in atto solo una buia visione in cui un oligarchico stato padrone comanda e dispone della restante servile parte della popolazione.

Come è possibile definire una società comunista, come è possibile affermare che una società si autodetermini perseguendo fortemente il bene di ognuno, quando la sua pubblica amministrazione, struttura perfino più importante del governo, perché questo da quella in gran parte deriva e su quella costantemente si poggia, è costituito dalle sempre stesse poche persone mentre alle tante altre rimaste escluse non rimane che pensare, fare e ricevere quel che vien loro concesso? Cosa può esserci di comunitario in una società in cui lo stato è praticamente una struttura privata, affidata alle incartapecorite mani di statali assunti a vita? Occorre davvero abbiano una faccia ben tosta coloro che osano dire ciò, una vera visione comunitaria non essendo finora mai stata realizzata sulla Terra, se non forse prima che le società umane crescessero tanto nel numero dei loro componenti, quindi in quei primi gruppi in cui l'assegnazione dei compiti era naturalmente ripartita in modo sufficientemente distribuito e quindi equo.

Ed a questo punto possiamo davvero capire ed affermare che, sì, ciò che viene ancora generalmente ed erroneamente definito comunismo, o portato a suo esempio, è una forma organizzativa tutt'altro che agognabile, qualsiasi pur immeritevole governo potendo rimanere saldo al suo posto proprio per responsabilità di statali fidelizzati con l'assunzione a vita. Allo stesso tempo non possiamo non capire ed affermare con eguale convincimento che una forma organizzativa realmente comunitaria, in cui i ruoli e poteri, nonché i redditi, pubblici, un complesso insieme di risorse decisivo per un Paese, siano giustamente distribuiti a rotazione tra l'intera popolazione da uno Stato che non ha intenzione di tradirla e per questa ragione lascia ampio spazio alle capacità e qualità di ognuno, è al contrario un desiderio oltremodo legittimo. Come potrebbe non piacerci pensare, dire e fare la nostra parte all'interno di una società libera da qualsivoglia casta e mafia di stato? Dovremmo identificarci in esseri più ostinatamente servili che entusiasticamente liberi per preferire il contrario.


Ed un ordinamento realmente comunitario, quindi basato su una partecipazione collettiva a rotazione, in effetti non può non essere considerato la base, la struttura centrale e primaria di una società che voglia vivere bene, a lungo e serenamente. Tanto essendo importante il coinvolgimento e la partecipazione di ogni singolo membro della comunità, la personale sensibilità e creatività di ognuno potendo far del bene in infiniti modi, quanto essendo deleterio il confinamento dei decisivi ruoli, poteri e redditi pubblici all'interno di una ristretta cerchia di spudorati accaparratori. Una società in cui ad ognuno è dato sentire e rilevare di essere sua parte integrante funziona in modo ben diverso da una in cui è più facile sentirsi ed essere esclusi che partecipi: da un clima di generale diffidenza quando non proprio di astio e contrapposizione si passa ad un altro di premurosa cooperazione in cui i problemi trovano soluzione prima ancora di comparire.

Ma proprio a questo punto, non possiamo non notare che una società strutturata solo su di un ordinamento pubblico, anche se reso ottimale dalla rotazione, una società che in nome del bene comune si spanda solo su questa sua pur corretta base pubblica, manca di qualcosa d'altrettanto importante. Precisamente manca di qualcosa che l'aiuti ad ampliare i suoi orizzonti ed arricchirli di particolari, favorendo così pure la curiosa felicità delle persone. Ciò che occorre è proprio un complementare ambito in cui le persone siano lasciate libere di esprimere ciò che, e come, la loro propria sensibilità richiede, al di fuori quindi dei più indirizzati e raccolti obiettivi e schemi di stato. Se il pubblico segue meglio una direzione lineare, il privato al contrario è più libero di esplorare e ricercare laddove il primo non si spinge. E se le attività pubbliche seguono principalmente ragioni di stato, ideali comunitari, le attività private possono invece seguire una logica più indipendente e personale, tanto nell'offerta quanto nella fruizione.

Inoltre, se la struttura pubblica è ambiente prediletto per un approccio cooperativo, un approccio competitivo troverà nell'ambito privato un'ottima situazione per esprimersi. In questo modo le persone quando fossero motivate da sentimenti cooperativi troverebbero nel pubblico l'ambiente ideale. Quando invece si sentissero motivate dal desiderio di una propria affermazione potrebbero più facilmente trovare ciò che cercano in un ambito privato. In entrambi gli ambiti, uniti dalla cooperazione o spronati dalla competizione, le persone andranno a comporre una società capace di spingersi costantemente oltre i limiti già acquisiti dalle umane conquiste con totale beneficio di tutti, persone e comunità. Non è un caso che i due maggiori risultati della nostra storia, il primo sbarco umano sulla Luna e la nascita di Internet (due eventi, accaduti nello stesso anno, che hanno segnato l'ingresso in una Nuova Era illuminata dalla conoscenza, da logica e ragione), sono stati raggiunti grazie al duplice brillante apporto della pratica comunitaria e della pratica privata.

Ed infatti noi umani siamo sempre tenuti a soddisfare entrambi i principi su cui è fondata la realtà di cui siam parte. Anzi è proprio il nostro andare a senso unico, è proprio il pensiero monoideista, che s'impossessa e monopolizza le menti escludendo ogni altra possibilità, ad averci creato la maggior parte dei numerosi e pesanti problemi in cui siamo incorsi finora ed in cui ancora, non a caso, ci ritroviamo. Oggi, che ad ognuno è concesso di nutrire il proprio intelletto a sufficienza da conoscere e capire l'essenza delle cose e quanto e come finora è avvenuto, non possiamo non riconoscere l'importanza di una mente aperta alla ricchezza espressiva della realtà. In questo caso non possiamo non riconoscere la giustezza di una ripartizione della sfera delle attività economiche a metà tra pubblico e privato. Infatti, proprio per la funzione integrativa dei prodotti e servizi offerti dalla macchina pubblica, quella privata non potrà che essere a sua volta lasciata crescere fino a raggiungere pari peso di quanto generato dall'altra.

Non che questo debba essere un riferimento preciso e tantomeno rigido. Semplicemente è ben più possibile raggiungere una meta desiderabile disponendo di una bussola che ci guidi. Conoscendone le caratteristiche, i pregi ed i difetti, soprattutto ciò che di regola si ottiene da ognuno di questi due ambiti economici, potremo avvicinarci a, od allontanarci da, quel riferimento a seconda delle situazioni che incontreremo nel tempo. Infatti un maggior peso delle attività pubbliche tende a creare una situazione di maggior benessere sociale, ma al contempo si ha un restringimento di visuale e di opportunità con conseguenti mancati sviluppi. Al contrario un maggior peso delle attività private tende a diminuire il benessere sociale ma amplia la gamma delle nostre possibilità.

Finora capitalismo e comunismo sono stati illuminati soprattutto sotto una luce di convenienza economica ed efficenza. In realtà entrambi gli ambiti, pubblico e privato, possono essere tanto convenienti quanto efficienti purché ben impostati e condotti. Ciò che maggiormente li differenzia sono invece i diversi tipi di sviluppo verso cui si pongono: l'uno più raccolto e lineare, l'altro più ad ampio raggio, ed i diversi sentimenti che suscitano nelle persone: l'uno cooperativo, l'altro competitivo. A seconda della situazione che si vive, dei vari fattori contingenti, delle diverse esigenze dello stato e della popolazione, un governo degno di questo nome potrà dirigere la prua del veliero sociale in modo da orzare o poggiare, da accelerare o rallentare, a seconda che si abbisogni di concentrarsi su un obiettivo importante o ci si possa permettere di esplorare l'orizzonte ed a seconda che sia più utile ottenere un generale sentimento competitivo oppure cooperativo.


L'assegnazione a vita dei pubblici ruoli, con conseguente sclerotizzazione e corruzione della pubblica amministrazione, ha finito per generare un diffuso disamore nei confronti di quelle che sono le mura portanti della nostra società. Soprattutto per questa ragione, oltre che per cercare di far fronte alla competizione crescente data da una sfrenata globalizzazione, le attività economiche sono passate velocemente quanto imprudentemente dall'ambito pubblico a quello privato. Andando ad acuire ancor più una situazione già sbilanciata.

Finora noi umani non abbiamo mai avuto una società ben funzionante ed affidabile, essendoci dovuti contentare di pochi sprazzi temporali di felicità e di ben più numerosi ed ampi periodi di dolore. Se davvero desideriamo abbandonare la condizione di vita precaria in cui da sempre siamo confinati, se davvero desideriamo realizzarci in una società locale e globale le cui capacità, le cui qualità, il cui potere faccia ricadere su ognuno di noi durevoli benefici in quantità, occorre necessariamente introdurre la rotazione nell'assegnazione dei ruoli dello stato contemporaneamente riconducendo nell'ambito pubblico una consistente quantità di attività economiche ora private.


In un modo o nell'altro, presto o tardi, pacificamente o meno, è facile avverrà comunque che le pressioni messe in campo dai forti squilibri esistenti ci portino verso queste direzioni. E' nostro compito, compito delle persone per bene, impegnarci affinché le cose si risolvano, piuttosto che da sole, alla brutt'e peggio, nel solito brutale, cruento modo, in una premurosa previdente maniera degna di gente che da ormai quasi quarant'anni si trova a vivere in una Nuova Era.


PUBLIC WORK 2.0

Di questi tempi, in cui un lavoro, una attività retribuita, un reddito, sono realtà più inconsistenti ed irraggiungibili di un miraggio nel deserto, mentre i governi dei vari Paesi del mondo si arrabattano per risolvere la "crisi" facendo quasi sempre il peggio che si possa fare: ripetere gli errori del passato, a noi persone semplici, cittadini qualsiasi, tocca il compito, in verità non gravoso ma un entusiasmante compito, di immaginare un futuro contenente il meglio che si possa ottenere dalla vita, per la nostra stessa vita. Ed allora immaginiamo, perché prima di fare alcunché non può non esservi che la fase del concepimento puramente ideale, come possano procedere le cose, partendo da una revisione dell'organismo centrale alla società.


Immaginiamo di sederci davanti al nostro desktop, notebook, netbook, un qualsiasi monitor insomma, e di recarci presso il sito telematico Public Work 2.0, nascendo sistema d'interfaccia con l'insieme delle Pubbliche Attività. Immaginiamo di aprirvi un ormai classico account e di riportarvi dentro le nostre generalità e poi via via le nostre skill acquisite od in via, o perfino in desiderio, di acquisizione. E poi ancora le nostre esperienze, attitudini, preferenze, anche delle località, od entro quale raggio, preferiremmo rimanere, e così pure quelle caratteristiche psicofisiche che volessimo dichiarare. Insomma: ogni cosa che possa esser d'aiuto al sistema per qualificarci ed utilizzarci al meglio ed a noi per trovare un inserimento adatto e gradito.

Immaginiamo che il sistema Public Work 2.0, una volta terminata l'acquisizione dei dati della nostra persona, ci chieda entro quanto tempo desideriamo essere inseriti in una organizzazione lavorativa: se preferiamo mantenerci per un po' di tempo in attesa di un lavoro in particolare, o semplicemente per godere di un periodo di riposo, oppure se desideriamo immediatamente impiegarci in qualche attività. Immaginiamo che a questo punto il monitor ci offra una schermata contenente la lista o rosa delle disponibilità presenti, ordinate a nostro piacimento per tipologia, retribuzione, località, durata dell'incarico, data di scadenza dell'impiego del presente addetto e subentro del nuovo che saremmo noi.


Già, il subentro: è a questo punto che appare evidente la differenza tra un qualsiasi sito di collocamento nell'ambito delle attività private ed un ben più composito, armonioso, collaborativo, ricco sistema di inserimento all'interno delle Pubbliche Attività. Se nell'ambito privato è giusto che il proprietario dell'attività possa legittimamente decidere come impostarla, stabilendo, tra l'altro, se sia il caso di mantenere rapporti duraturi o meno, nell'ambito del settore pubblico è parimenti giusto alternarci periodicamente, noi cittadini, all'interno dei singoli ruoli. Ciò sia per evitare la corruzione derivante dal ristagno e la conseguente invasiva oppressione statale sia per realizzare una struttura efficacemente interfacciata con la realtà: dinamica e fluida, capace di mutare facilmente secondo le necessità.

Proprio il subentro è la chiave di volta che, al contrario di quanto si possa d'acchitto pensare, può renderci tutti felici, iniziando immediatamente a far funzionare alla perfezione la società e quindi donando ad ognuno di noi soddisfazione, sicurezza e tranquillità. Vediamo perché.


PUBLIC WORK 2.0

Ancor oggi siamo quasi tutti preda di una vecchia visione delle cose che le interpreta come statiche. Ci troviamo né più né meno con una tipologia organizzativa, non solo del lavoro ma della vita, che risale all'epoca in cui si riteneva, anzi: i superstiziosi ci costringevano a ritenere, che la Terra fosse immobile al centro dell'Universo. A quanto pare così non è, non esistendo nulla nel Cosmo che non si muova, muti e sovverta nel tempo. Tantomeno la Terra ed i terrestri. Tuttavia, per il meschino scopo perseguito, primi tra tutti, dai tenutari dell'incultura di Stato, da una indegna classe accademica baronale, di mantenere indebiti privilegi accaparrati in passato, la società, e noi tutti in essa, siamo ancora inseriti in organizzazioni, e ci tocca subire ordinamenti, che considerano viventi e cose bloccati in una dimensione atemporale che però è nei fatti del tutto inesistente.

Detta in poche parole, con semplicità e relativamente a quanto qui affrontiamo: disoccupazione non voluta e precariato possono esistere solo quando i posti di lavoro vengono assegnati in esclusiva a vita a qualcuno, seguendo le teorie della Terra immobile ed immutabile. Quando il lavoro inerente le attività fondamentali di un Paese viene invece considerato un bene comune, pubblico, e come tale viene costantemente ripartito, seguendo non una irreale teoria ma la pura evidenza delle cose, precariato e disoccupazione non voluta non possono che scomparire. Quando il posto di lavoro è fisso, sarebbe a dire che appartiene a qualcuno, a qualcun altro toccherà la disoccupazione. Quando il lavoro viene periodicamente redistribuito, c'è lavoro per tutti, sempre, e disoccupazione e precariato diventano nient'altro che un orribile ricordo del passato. Senza contare che una organizzazione di questo tipo diviene capace di offrire diffusi e spiccati benefici, a vantaggio di tutti, di noi esseri umani e della società nel suo complesso.


Ma per procedere nell'illustrazione e comprensione del funzionamento di questo nuovo sistema di organizzazione del lavoro, occorre fare una piccola deviazione per ricordare un'altra tesi fondamentale che fa da pilastro al più ampio progetto di Armonica Rotazione Sociale di cui Public Work 2.0 è espressione e parte. Precisamente occorre assodare che una società, sarebbe a dire un insieme organizzato di individui, per ben funzionare necessita di un equilibrio delle sue due componenti fondamentali dell'espressione pubblica e privata. Sarebbe a dire che il settore delle attività pubbliche non può non bilanciare, nei vari elementi che lo caratterizzano, quello privato allo stesso modo in cui la necessità che hanno le persone ad unirsi, per ottenere ciò che non possono ottenere da sole, non può non bilanciare il più che legittimo desiderio di ognuno di un sano individualismo.

Occorre pure capire che questo equilibrio innanzitutto produttivo, quindi quantitativo, che in passato, all'inizio della Repubblica, in modo naturale era stato per un po' cercato, è venuto a mancare vieppiù la P.A. si è corrotta ed è divenuta inadeguata ai tempi sopraggiunti. Si è infatti avuta contemporaneamente una fuga delle attività produttive dal pubblico verso il privato ed un aumento delle attività definite, sì, "amministrative" ma che di fatto operano per lo più un crescente indebito opprimente controllo sul cittadino al solo scopo di sfruttarlo e di mantenerlo in questa sottomessa condizione. In pratica il settore pubblico, degli statali, non solo è divenuto improduttivo ma pure sfruttatore in vario modo della popolazione, alimentandosi da quanti non fanno parte di esso, finendo per divenire pure vessatore per cercare di mantenere intatta questa abominevole situazione.


Ora, una volta che ci si decidesse a disporre le cose come dovrebbero, occorrerebbe far sì che l'organizzazione centrale della società, oggi definita ed impostata come Stato, tornasse ad essere massimamente produttiva, recuperando quante necessarie attività economiche fuggite nel settore privato, riducendo nel contempo ai minimi termini il controllo sulla popolazione. Per far questo, per operare, pure in breve tempo, questo prodigioso passaggio dal triste periodo attuale ad uno infinitamente più desiderabile, nulla di meglio v'è che inserire tutto questo oggi caotico insieme di attività pubbliche in un sistema continuamente automigliorantesi come Public Work 2.0. Liberando la popolazione dal controllo e ricominciando invece a produrre, l'organizzazione centrale alla società, oggi ancora chiamata Stato per la sua primaria finalità di mantenere perennemente il suo status di indebiti privilegi, potrà giungere ad eliminare gran parte del perfido incubo delle tasse, limitandoci noi spesso ad acquistare i suoi prodotti e servizi, e perfino a garantire un lavoro minimo ad ognuno ed un reddito da cittadinanza tra un'assegnazione d'impiego e la successiva, facendo nel contempo tutto ciò ch'è necessario affinché la vita scorra degna di quel sentimento chiamato felicità.

D'altro canto con un sistema così plasmabile ed allo stesso chiaro e trasparente da ogni punto di vista, rigorosamente Open Source, come quello che qui per sommi capi si descrive, facilmente gestibile tramite un software in parte centrale ed in parte distribuito sul territorio, si riuscirebbe sia a riconvertire con ben maggiore facilità rispetto ad oggi le attività che sono e divenissero via via desuete sia ad applicarvi il personale più adatto. Il quale personale in questo stesso sistema telematico troverebbe tutti, ma proprio tutti e gliene avanzarebbe ancora, i modi e gli strumenti per accrescere e migliorare costantemente, del tutto gratuitamente, le sue arti e capacità. E buon per chi farà ricorso a codesti moltiplicatori di potere personale! Perché Public Work 2.0 non solo permetterebbe ma anzi espressamente richiederebbe agli utenti di esprimere una valutazione sui lavoratori. In modo che fossero proprio tali spassionati giudizi a permettere ai migliori di avanzare.


Una periodica redistribuzione dei ruoli pubblici, una piena partecipazione popolare, sarebbe in verità potuta avvenire già da tempo, con i soli mezzi di cui disponevamo qualche decennio fa, grazie al ricorso alla pura buona volontà. Per una specie di malefico incantesimo, per altro perfettamente descritto dalle cronache nelle sue meschine cause e particolari, tutto è invece rimasto bloccato a più di mezzo secolo fa. Oggi, disponendo di un mezzo potente come Internet, il passaggio dalla vecchia P.A. a Public Work 2.0 ed alla complessiva ampia e nobile riforma di una Armonica Rotazione Sociale, che qui per ovvie ragioni non possiamo richiamare tutta, non è più derogabile. Grazie all'uso di uno strumento così modellabile, così potente, qual è il software, si potrà sia introdurlo gradatamente, a cominciare da RAI, Scuole ed Università pubbliche, proprio lì dove genuini innocenti esseri umani vengono oggi trasformati in famelici cannibali, mostruosi aggressori dei propri simili, sia continuare a sperimentare versioni sempre più evolute, sempre più raffinate, su piccole parti del sistema prima di estenderle all'intero.


PUBLIC WORK 2.0

Quanto qui esposto non è che un velocissimo balzo in avanti compiuto per catturare un brandello di futuro prossimo, sufficiente però a farci intravedere la prodigiosa trasformazione che l'Italia potrebbe mettere in atto con successo in capo a breve tempo. Confusione, irrazionalità, insoddisfazione, insicurezza, ingiustizia, controllo, oppressione potrebbero nel breve volgere di pochissimi anni mutare in chiarezza, logica, piena soddisfazione, serenità, giustizia realizzata, libertà, tranquilla operosità. Pensiamo ai primi computer, ai primi sistemi operativi, e notiamo la differenza esistente con le meraviglie di cui disponiamo oggi, e capiremo cosa potrà accadere con Public Work 2.0 e le sue successive versioni.

Mai come ora siamo stati padroni del nostro destino. Non stringere la mano che la buona sorte ci porge in questo momento, attardarsi esitanti, sarebbe una grave offesa che essa non ci perdonerebbe. E la finestra temporale, quel breve lasso di tempo in cui straordinarie cose sono magicamente possibili, si richiuderebbe per sempre davanti ai nostri mesti occhi.


Sì, perché in un sempre più veloce processo, che culminerà all'incirca fra un tre decenni, senza considerare ora altre marcate incognite, è previsto avvenga un fatto così singolare che appunto per questo è stato definito "singolarità": nell'insieme ignoto di quel che potrebbe avvenire con uno sviluppo della tecnologia industriale non affiancato da un analogo sviluppo della nostra organizzazione mentale come individui e come società, della nostra mente collettiva, non ultimo vi sarebbe il fatto che la vita artificiale, i computer, i robot, potrebbero per allora aver sviluppato capacita perfino più avanzate delle nostre. Presentarci a quest'appuntamento nelle attuali, o poco dissimili, condizioni significherebbe per l'umanità correre un rischio talmente grande da non lasciare molte speranze.


E se Public Work 2.0 oggi sarebbe certamente il più straordinario, adeguato e potente, strumento di crescita individuale e sociale di cui potremmo disporre, una sua successiva versione potrebbe alla fine rivelarsi una preziosa interfaccia per comunicare con quella Intelligenza Artificiale che stiamo, consapevoli od inconsapevoli, consenzienti o meno, creando. 


Una Società Democratica non ammette tiranni

Una Società Democratica, per essere società e per essere democratica, necessita di leggère strutture di governo al cui interno possano circolare, senza rimanervi bloccate, le persone di volta in volta deputate a curare gli interessi collettivi. Questa composita unità di governo è posta all'interno di una più ampia e spessa organizzazione centrale, la Funzione Pubblica, le cui strutture sono di proprietà comune e forniscono alla popolazione beni e servizi di primaria necessità o comunque di fondamentale importanza per il vivere civile. All'interno di queste strutture pubbliche circolano, senza rimanervi bloccate, le persone cui periodicamente vengono redistribuiti i ruoli che le fanno funzionare.


Una Società Democratica non ha uno Stato fatto di statali: non ha alcuna immobile ed inamovibile, rigida e statica struttura pubblica, deliberante o funzionale, in cui le persone rimangono oltre un certo periodo di tempo oltre il quale, inevitabilmente, si crea una separazione netta e definitiva tra statali da una parte, veri e propri tiranni, e sudditi dall'altra. La presenza di un fresco ricambio evita pure qualsiasi stanco ristagno che porterebbe ad ogni genere e livello di inaridimento e corruzione.


E' da notare che la complessiva organizzazione centrale di una Società Democratica non fornisce soltanto guida, alimento e supporto logistico. Essa è esattamente ciò che unisce e tiene insieme le persone al fine di evitare che la società si disgreghi, a danno di tutti, in mille rivoli d'inutile energia, concentrandole invece verso scopi d'indubbio interesse comune. Far sì che questa unione nasca da un intimo e spontaneo desiderio, e non invece artificiosamente o da una imposizione esterna, è uno dei compiti fondamentali della cultura che si sviluppa nel nucleo, la quale è tenuta a ricordare, in modo corretto ed equilibrato, le positive valenze dell'aspetto etico ed unificante, solidale della vita.


Al di fuori dell'organizzazione centrale si apre invece il campo della più libera espressione individuale, libera naturalmente fintantoché rispetti tutti e tutto. E' al di fuori dell'organizzazione centrale che ogni essere umano può esprimere più completamente e con maggiore intensità la propria sensibilità e creatività, la propria originale personalità. Se, trovandosi inserita all'interno del nucleo, la persona, pur pienamente libera di essere se stessa, è comunque diretta verso uno scopo definito collettivamente, nell'area esterna al nucleo essa è ancor più libera, potendo definire autonomamente anche l'obiettivo per cui lavorare.

Le due aree di una Società Democratica, il nucleo e la periferia, non possono che essere capillarmente comunicanti, per permettere ad ogni cittadino di passare agevolmente dall'esterno verso il centro e viceversa. In questo modo si attua una circolazione di esperienze e percezioni che arricchisce costantemente le due parti distinte dell'unità sociale. Inoltre, permettendo, non imponendo bensì fornendo a chiunque lo voglia la possibilità concreta di mutare ambito di competenza, si fà sì che l'insieme di informazioni relative ad una materia non ristagni in essa bensì, fluendo, irrori di preziose conoscenze ogni angolo della società, completando così la visione focalizzata data dalla specializzazione con la visione organica data dall'approccio olistico.


In una Società Democratica le persone, e quindi le idee, circolano liberamente. Proprio in questa circolazione di persone ed idee consiste anzi la democrazia. Quando la circolazione s'interrompe e compaiono rigide strutture immobilizzanti persone ed idee, la democrazia scompare e la società inizia subito a soffrire, tanto al suo interno quanto nelle relazioni col mondo esterno. Giustamente, in verità, perché il suo scorretto modo d'essere va letteralmente a cozzare col carattere dinamico della realtà e, non riuscendo a cogliere le sue sempre mutevoli esigenze, non riesce a farvi fronte, patendone le dovute conseguenze.


Oggi il nostro Paese, quanto ogni altro nel mondo, non può ancora dirsi una democrazia fiorita completamente. I Paesi del mondo, troppo presto definiti democratici, sono ancora come dei boccioli soltanto appena dischiusi che un improvviso gelo può uccidere in men che non si dica. Sta a tutti noi, che sinceramente aneliamo il progresso sociale ed abbiamo a cuore la libertà, il compito di modificare tutte quelle situazioni e strutture che impediscono alle persone ed alle idee di circolare ed alla democrazia di affermarsi in tutto il suo potenziale.


Partecipare è meglio che essere informati

Quante volte avete letto od udito gente che lamentava la mancanza di una informazione obiettiva?

Quante iniziative vi sono in atto tese a cercare di rimediare, purtroppo invano, alle carenze di una informazione che si trova in mano a forti poteri focalizzati sul solo scopo di perpetuare se stessi?

Ebbene, vi andrebbe di non recepire stavolta alcuna sviluppata riflessione altrui ma di compierne una in prima persona partendo soltanto da un piccolo input?

Di grazia, permettetemi allora:

Una realtà vissuta
val molto più
di una realtà riferita

Avete mai pensato che "informazione" può voler dire qualcosa che va ben oltre il semplice sentirsi raccontare un accaduto?

Avete mai pensato che, se vi trovaste nel posto giusto, necessità alcuna vi sarebbe di ricevere informazioni semplicemente perché voi per primi vivreste le esperienze che quelle informazioni cercano di trasmettervi?


Ad esempio:

avete mai notato
la differenza esistente
tra il bere un bicchiere di buon vino
ed il sentirvelo descrivere?

tra il passeggiare in un bosco
ed il vederlo scorrere in tv?

tra l'amare l'amato
ed il leggerlo narrato
da altri in un libro?


Ebbene, provate allora a concepire, ad immaginare, a progettare una nuova società in cui le persone non siano costrette, da cristallizzate, rigide, statiche, vetuste strutture organizzative, a rimanere sempre, pure contro la propria volontà, in uno stesso posto e con uno stesso ruolo.


Imagine, instead, a world in which people could flow free everywhere they would like.

Imagine a world in which people could experience many and many, all the situations they want.

Imagine that every one of these situations could enrich a person well over today possible.

Imagine a world that shouldn't exclusively apply to the information of media, because people would share personally their direct, frank and multiform experience.

A lived reality counts well more than a referred reality

I pray you all: do not follow this reality any more. Forget it, FORGET IT! It is the past, not the future.

BEGIN TO IMAGINE, INSTEAD!

BEGIN TO EXPERIENCE, INSTEAD!

Change your place,
change your role,
change yourself!

Relax, smile and imagine your full happiness inside an Harmonic Social Rotation


Specializzazione e poliedricità

Uno dei maggiori problemi di cui oggi noi umani soffriamo, ormai quasi per tutto il globo con tendenza alla sua totale copertura, per giunta senza nemmeno rendercene conto, è il fatto che, dei due fondamentali tipi di approccio alla realtà cui dovremmo far ricorso, quello specialistico, localizzato, mirato, e l'altro, quello organico, olistico, sistemico, il primo ha completamente sopraffatto l'altro, dapprima bloccandone lo sviluppo e togliendolo poi completamente dalla circolazione. La specializzazione ci ha concesso di raggiungere grandi successi in ogni campo del sapere e del potere tecnologico. Presi per secoli dal fascino della tecnologia, abbiamo però dimenticato esistenza e necessità della visione organica delle cose.

Se scienza e tecnologia hanno l'indubbio valore che tutti riconosciamo loro, non possiamo trascurare il fatto che con esse non possiamo nè comprendere nè governare la nostra vita, quest'ultima abbisognando di conoscenze, consapevolezze, discipline forse di minore specificità ma di ben maggiore ampiezza. Per questo oggi assistiamo, sì, ad un impegno costante e consistente per migliorare le cose del mondo ma invece di vedere passi in avanti ci avviciniamo sempre di più all'irreparabile. Appunto perché l'approccio specialistico è in grado di farci avanzare nello specifico campo ma è l'approccio organico ad essere necessario per capire cosa sia realmente opportuno fare per il bene di tutti e tutto. Ma il problema non è confinato qui.


La specializzazione, come del resto ogni altra cosa, ha numerosi effetti collaterali. Essa causa alla persona un restringimento mentale ed un immobilismo fisico. Se un tempo una persona, durante l'arco della sua vita, aveva la possibilità di variare attività ed ambiente di lavoro anche più di una volta ed in ogni caso entrambi non erano strettamente delimitati, oggi essa entra in un più ristretto ruolo e contesto e difficilmente ne uscirà se non prossimo alla sua fine. Proprio per questa ragione gli specialisti, quindi ormai quasi ogni componente della società, ben difficilmente riescono a vedere le cose da altri punti di vista, morali e fisici, i quali differenti ruoli e luoghi soltanto potrebbero permetter loro di capire quanto limitata e parziale è la loro visione delle cose e quanto invece variegata e ricca è la realtà.

E non è ancora tutto. Chiusura in un ruolo ed immobilismo fisico hanno fatto sì che l'interesse personale di ognuno si allontanasse troppo da quelli altrui. Infatti nessuno oggi si limita più semplicemente a svolgere quel mestiere o quella professione rimanenendo in fondo sempre un essere umano bensì ognuno tende ad impersonare e divenire totalmente quel mestiere o quella professione. In questo modo si crea una serie di interessati schieramenti contrapposti continuamente impegnati in duri tira e molla tra di loro. La nostra capacità di comunicare e comprenderci l'un l'altro, tra singole persone e varie parti del sistema, si è di conseguenza molto indebolita. Tant'è che oggi difficilmente ci si riesce a metter d'accordo su qualcosa in quanto ognuno è ormai incapace di capire l'altro e tantomeno interessato a farlo.


Come fare allora per dotare la società di una conformazione tale che essa possa beneficiare dell'approccio alla realtà di tipo specialistico allo stesso tempo riuscendo a rimediare ai suoi effetti negativi ed a cogliere pure quelle opportunità che ad esso sfuggono? La risposta è: sviluppando un approccio complementare, quindi prettamente sistemico, solo così potendo essa mantenere un meraviglioso equilibrio e godere quindi di lunga e buona vita.


Da tempo sono disponibili pratiche e tecniche, di vecchia data e più recenti, atte a permetterci di sviluppare una sensibilità olistica. Tuttavia esse giacciono disperse in semiabbandono, ignorate tanto a causa degli abbaglianti successi della tecnologia quanto per le oscene pressioni di una mistica superstiziosa e per l'indegno disinteresse di una filosofia ignava. Se decidessimo di sopravvivere a questa tremenda fase che attraversiamo non v'è dubbio che tali conoscenze e procedure, ammodernate ed arricchite, andranno raccolte in un dignitoso corpo di studi che pongano le persone in grado di conoscere appieno la teoria olistica e di trarne concreti ed utili provvedimenti.

Ciò detto, riconosciuta che avessimo l'importanza della teoria olistica, va però chiarito che è il MOVIMENTO tra le diverse funzioni sociali, anche in ambiti dissimili tra loro, a farci guadagnare la migliore visione organica, a farci conoscere collegamenti, effetti ed interazioni tra i vari fenomeni della società. Per questa ragione occorre che essa cambi in modo da permettere alle persone sia di compiere attività specialistiche, fissandole in determinate stabili situazioni per far raggiungere alte vette di conoscenza specifica, sia di acquisire molteplici consapevolezze, favorendo il loro spostamento in vari ambienti di coinvolgimento sociale per far conquistare ampie vallate di visione organica.


Ecco allora che mezzo privilegiato attraverso cui far sì che la società possa trovare l'armonia è appunto il pubblico impiego. Questo non può più essere visto come un mero strumento per amministrare il bene pubblico e per fornire posti di lavoro. La funzione e l'importanza del pubblico impiego travalicano quelle che sono le esigenze della società, di avere una buona gestione, e del singolo, di assicurarsi un reddito, e lo rendono in più uno stupefacente strumento tramite cui attuare una armonica rotazione sociale.

Il pubblico impiego attuale è ancora basato su una antica visione dell'Universo in cui la Terra veniva vista come quadrata, piatta ed immobile al centro di esso. E così anche il pubblico impiego è stato impostato facendo della staticità il suo carattere preminente con una organizzazione che assegna le mansioni pubbliche a vita alle persone. Il fatto è che la Terra è sferica, ruota intorno al Sole e l'intero sistema si muove a grande velocità nel Cosmo. E' così evidente che abbiamo il dovere di trasportare il pubblico impiego da una concezione medioevale, basata sullo status immoto delle cose, ad una moderna, basata sui processi, sul divenire delle cose, che soddisfi le ben maggiori conoscenze e consapevolezze di cui godiamo oggi, fornendogli come prima cosa un armonioso movimento.


Ed uno degli aspetti più importanti ed utili dell'introduzione della complessiva riforma (rotazione dell'organico nei differenti ruoli di una Cosa Pubblica di pari peso della Cosa Privata) che abbiamo chiamato Armonica Rotazione Sociale (ARS) è proprio quello della condivisione dei saperi che acquisiamo giorno dopo giorno. Oggi ogni specialista detiene il monopolio di conoscenza della propria materia mentre le altre persone non possono che rimanerne estranee. Se è certo bene che quando ci rivolgiamo ad un professionista vi sia una qualche garanzia della sua preparazione, non è però affatto bene che quel suo sapere rimanga confinato dentro una staccionata professionale. L'intera nostra società oggi è fatta a compartimenti stagni, molti dei quali non riescono ad evolvere soprattutto per la mancata acquisizione delle nuove conoscenze raggiunte in altri campi.

Noi viviamo infatti in una strana realtà profondamente interconnessa, in cui problemi ed opportunità presenti in un campo vanno ad influire su tutti gli altri campi, anche se concettualmente molto lontani tra loro. Il rinchiuderci in ristretti loculi culturali, come abbiamo fatto finora, non ci aiuta affatto a progredire bensì ci ostacola fortemente. Possiamo avere una gran competenza in una materia ma se rimaniamo sempre nello stesso ruolo e luogo di lavoro non riusciremo a condurla ovunque serva e perderemo dei giganteschi effetti positivi. Al contrario spostandoci di ruolo e luogo periodicamente grazie all'ARS il nostro sapere non sarà più un patrimonio morto racchiuso in un forziere bensì diverrà un energico catalizzatore di progresso impiantandosi e dando superbi frutti in ogni nuovo ambiente ci troveremo.


In breve tempo ci sarà ovunque un'ampia competenza diffusa e generalizzata. L'ARS creerà un vero e proprio amalgama culturale che integrerà a meraviglia ed anzi farà da supporto ad una specializzazione che proprio grazie ad essa potrà con maggiore sicurezza spingersi ancora più in avanti. Oltre al fatto che un gran numero degli avanzamenti più audaci in qualsiasi campo sono stati finora compiuti da persone al di fuori della ristretta cerchia possedente quel dato sapere, possiamo forse credere che una visione organica, sarebbe a dire innanzitutto completa (e solo con la completezza si scorgono appunto le interconnesioni), non sia proprio ciò che manchi a questo mondo per vederlo tornare a girare per il verso giusto?

Per giunta, componendo e sviluppando una nuova cultura organica, olistica, che si affianchi a quella specialistica, è possibile preparare persone capaci di rispondere bene ad ogni esigenza. Un uomo, una donna, chiunque volesse, cambiando ruolo e luogo in maniera e tempo opportuni, potrà acquisire reiteratamente la meravigliosa proprietà delle cellule staminali le quali ovunque le si mettano riescono a compiere alla perfezione la specifica funzione delle cellule vicine! Questo proprio perché non solo si possederanno saperi di molteplice natura ma soprattutto si sarà padroni di quel sapere universale sotteso a, e pervadente, ogni altro sapere. Certo noi olisti potremo non raggiungere il massimo livello in un sapere specifico, ma in ogni ambiente l'arrivo di personalità "staminali" apporterà una felice evoluzione e comunque un meraviglioso svolgimento.


Abbiamo detto che il pubblico impiego è luogo privilegiato dove attuare l'ARS. Questo non significa che all'improvviso l'intero organico debba mettersi a saltare da un ramo all'altro dell'albero pubblico come uno stuolo di babbuini. In proposito ricordiamo che uno degli scopi principali dell'ARS è quello di rimuovere rigidi monoideismi e di affermare la morbida bellezza di una complessità resa semplice. Per la qual cosa essa non può certo cadere nella stessa trappola che intende evitare. Al contrario il disegno complessivo della Cosa Pubblica richiederà molte arti, tra cui quella figurativa, geometrica e musicale, ritmica. Pieno conto sarà tenuto delle esigenze e prospettive dell'individuo e della società. Nell'ARS non vi potrà essere nulla di costrittivo, al contrario molta importanza verrà data al piacere, anch'esso dell'individuo e della società, in quanto ambiente emotivo per molti aspetti permettente il miglior avanzamento.

L'ARS che immaginiamo è una semplice ed allo stesso tempo ricca forma organizzativa che può giungere a pervadere la società per una buona metà. Principalmente essa coinvolge la sfera pubblica ma è chiaro che mettendo in moto questa un dolce movimento sarà indotto anche in quella privata. Essenzialmente due sono i tipi di movimento previsti: lo spostamento in uno stesso ambito di competenza e quello in un diverso ambito. Muovendosi le persone all'interno di una stessa branca specialistica viene permesso l'apporto di un più nutrito ruolo di contributori e si previene la corruzione. Muovendosi esse in ambiti diversi si ottiene la condivisione dei saperi e l'avanzamento diffuso. Entrambi i movimenti favoriscono l'apertura mentale e la capacità di comunicare, nonché il sorgere di un forte sentimento d'interesse collettivo.


L'ARS non è certo un meccanismo che si possa realizzare con un solo intervento ed in un sol giorno. Essa andrà studiata ed attuata pian piano con amore, affinandola man mano che il lavoro avanzerà. Ma il primo passo che muove tutto è l'introduzione della rotazione nell'assegnazione dei ruoli pubblici.

La società umana si è finora sempre organizzata su base statica e proprio per questa ragione periodicamente è stata ed è tuttora sconvolta da sanguinose rivoluzioni. Come è possibile che in un Universo in cui nulla esiste d'assoluto, d'immobile ed eterno, le nostre società, ed il pubblico impiego in particolare, siano fondate su tali innaturali principi? Se inizieremo a riorganizzarci su basi dinamiche permetteremo che una delicata evoluzione ci benefici costantemente ed avremo scongiurato per sempre la necessità di cambiamenti improvvisi e cruenti.

La vita nella sua infinita complessità è di una semplicità meravigliosa. Sta a noi, ad ognuno di noi, assumerci l'impegno di lavorare per disporre di un futuro degno di esser vissuto.


Specialisti ed organicisti 	

Osservando la realtà delle cose, si nota subito quel dualismo del quale quasi tutti i filosofi si sono premurati di occuparsi. Senza scivolare in eteriche teorie, ovunque è più che visibile un disegno costruttivo della realtà che lascia spazio tanto ad una tendenza quanto al suo opposto. Giorno e notte, luce e buio, sonno e veglia, caldo e freddo, sole e luna, terra e spazio, prosciutto e melone ... :) Ovunque dirigiamo il nostro sguardo noteremo questa dicotomia che non a torto possiamo definire universale, fondamentale per la vita.

Eppure a volte, nei bui anfratti in cui disaccorta può scivolar la vita, s'afferma un monoideismo (probabile conseguenza di un monoteismo tutto ancora da rimuovere) che pretende di sfuggire al dualismo universale. Proprio in una trappola monoideista è finita la nostra educazione e formazione al lavoro. Ormai ovunque sulla Terra, perché il sistema sociale che prevale sugli altri si afferma indiscusso, spadroneggia una specializzazione che non riesce nemmeno a concepire la possibilità di una espressione umana sua complementare.

Allo stato attuale delle cose le persone che, affamate di conoscenze ed esperienze di vario tipo, non hanno voluto confinare la propria vita, curiosità e passione, in un'unica branca di studio e lavoro, vengono considerate buone a nulla ed impossibilitate ad inserirsi nella società. Raramente persone del genere, pur magari provviste di notevoli capacità e qualità, troveranno un impiego che sappia mettere a profitto le loro doti. Tanto esteso è il monopolio della specializzazione ed indiscussa la fiducia nei professionisti.


La realtà delle cose naturalmente, per non dar origine a quei tristi eventi che tutti patiamo, richiederebbe si affermasse un equilibrio tra specialisti ed organicisti. Non vi è un solo problema della società moderna che non nasca dallo strapotere di quella tendenza che restringe visione e campo d'azione per rendere più acuto e penetrante l'intervento del professionista, impedendo di vedere le urgenti, urlanti vaste necessità di un insieme sociale disorganizzato. I professionisti, per amor di reddito, si presentano come unici solutori. La società morente necessita invece non di loro bensì di una totale riorganizzazione che sola potrà essere compiuta da chi non ha lasciato decadere il suo essere in un ruolo, vedendo oltre al proprio interesse anche quello del tutto.


E' qui, è tutto qui, il male che affligge la nostra società: siamo completamente sprovvisti di persone la cui professionalità consista sia nel possedere un bagaglio di molteplici e vari saperi e dimestichezze di buon livello sia nel non essere prigioniere di alcun ruolo. Il potere, culturale, economico, politico, è tutto in mano a persone che si propongono come esperte nella loro materia mentre ciò che più conta rilevare di loro è che sono tutte afflitte da un conflitto d'interessi così grande da sovrastarli, annichilendo la loro sensibilità etica.

Gli specialisti sono certamente utili, oggi addirittura indispensabili. Tuttavia essi, debitamente consultati dai futuri organicisti, dovranno poi venire subito allontanati dai luoghi del potere o riposti in cassetti ben chiusi dai quali non sia loro possibile influenzare le scelte d'interesse collettivo. Oggi il professionismo è il massimo livello raggiungibile dagli umani. Al più presto occorrerà trasferire questo onore e relativo onere di responsabilità a persone rigorosamente non specializzate bensì quanto più aperte e poliedriche sia possibile.


Proprio l'amore per il buon andamento dell'insieme sociale, proprio l'assenza di un partegianesimo che oggi fa appendere chiunque verso un troppo dalla propria parte ed un poco verso l'altrui, proprio il non appartenere ad alcun gruppo di qualsivoglia tipo bensì il sentirci equanimamente parte dell'intero organismo sociale da parte di un certo numero di noi umani, farà sì che si superi e dimentichi questa terribile era calante ancora determinata, ancora stremata, da gente che da tempo ha perso ogni capacità di giudizio, ogni senso etico.

Luogo e strumento ideale per avviare un armonioso movimento sociale, che permetta agli aspiranti organicisti di divenire fruttuosamente tali, è un settore pubblico liberato dagli accaparratori a vita ed aperto alla partecipazione a tempo determinato di ogni cittadino desideroso di prestare servizio e dotato dei requisiti necessari al ruolo. Dal pubblico impiego, il movimento s'innescherà e diffonderà anche nel settore privato. Sarà così che la nostra società s'accenderà di una gioiosa energia che mai ancora ha potuto conoscere.


Il senso religioso dell'Armonica Rotazione Sociale

Quando la cultura viene imprigionata da una minoranza, questa, per compiacere i potentati che hanno concesso loro quel monopolio, impedisce l'affermarsi di genuine idee rinnovatrici. E' così, ad esempio, che s'è imposto l'uso di chiamare religioni quelli che altro non sono che meri culti. E' così che abbiamo dimenticato, o mai scoperto, che la parola religione definisce invece un sistema di saperi universali e pratiche istituzionali che permettono, insieme ad altri benefici ottenuti in àmbito individuale, la coesione sociale necessaria al buon andamento di un Paese.


L'Armonica Rotazione Sociale (ARS) s'inserisce esattamente in questo àmbito di unificazione e funzionalità. Essa introduce la possibilità di una movimentazione organizzata delle persone tale da permettere ad ognuno di impiegarsi in ciò che, in un dato periodo della propria vita, percepisca essere più consono. L'idea di rotazione sorge dal fatto che la vita, di ognuno e collettiva, ha, se lasciata libera di esprimersi, un carattere non lineare bensì simile ad una spirale. La vita tende naturalmente a completarsi. Dopo un certo tempo, ciò che prima non avremmo mai pensato di lasciare poi non vediamo l'ora di sostituire con qualcosa di complementare. La carriera lavorativa di una persona, ma anche i flussi collettivi interni alla società, si svilupperebbero, se potessero, più che lungo una linea retta, lungo un filo elicoidale. L'ARS permette, non obbliga ma permette appunto questo.

Luogo istituzionale ideale, per sua natura, ad avviare questo movimento è il settore delle Pubbliche Attività. I suoi tre milioni di ruoli, essendo una proprietà collettiva per il dichiarato status democratico italiano, hanno tutto il carattere legale che necessita per essere periodicamente restituiti al popolo e condivisi tra gli aventi i requisiti indispensabili a svolgerli. Dal settore pubblico il movimento, una volta reso regolare, si spande lentamente al settore economico privato, beneficiandolo di identica fluidità e conseguente capacità a rapportarsi efficacemente con le varie esigenze del tempo. L'ARS genera ovunque un continuo rinnovamento in grado di evitare la corruzione e favorire l'evoluzione. Il risultato complessivo è una SOCIETA' FLUIDA che reagisce appropriatamente alle varie situazioni che si creano, generando un diffuso benessere che non è solo economico ma pure fisico e psichico.


Osservando la Storia attraverso un grandangolo mentale, potremo vedere facilmente quanto ci è costato il duplice errore di avere lasciato le prime conoscenze religiose imprigionate da una casta, che ha loro impedito di affinarsi e svilupparsi, ed il conseguente allontanamento di quel rozzo sapere dai luoghi e processi della politica, che così non ha mai potuto godere di alcun orientamento unificante e funzionalista. Del resto tiranni e politici hanno badato solo a mantenere posizioni di comando ed anche la casta che ha monopolizzato la cultura non ha fatto certo del bene sviluppando una scienza esclusivamente specialistica anche quando s'è occupata della vita, sede della più gran complessità. Ognuno in somma ha badato a razzolare nel suo recinto, in modo da non essere a sua volta disturbato da altri.

Oggi Internet sta però travolgendo ogni confine. Gli avventurosi naviganti dell'oceano cibernetico possono finalmente costruirsi ognuno un proprio programma di ricerca, studio e sviluppo, ampio, profondo e maculato a personale volontà. Ognuno di noi può saltare senza alcuna difficoltà quegli alti steccati che generazioni e generazioni di preti, scienziati, statali e governanti hanno fatto in modo da non lasciar mai cadere. E' oggi dunque il tempo per un'ampia riunificazione di religione (nel senso qui detto del termine), scienza e politica. Avventurandoci in una ottimistica previsione, possiamo anzi dire che la religione sarà il modo della scienza di fare politica.

Ammesso che si desideri che la società, invece che appassire, fiorisca ed infine fruttifichi.


I due modi d'essere politici

Essenzialmente esistono due modi d'essere politici.

Uno (quello conosciuto e praticato sulla Terra) consiste nell'affermare se stessi e le proprie volontà, per prevalere sugli altri politici e le loro idee. L'altro (purtroppo ancora sconosciuto, quindi non praticato) consiste nel riorganizzare in modo armonioso ed equilibrato la società in un modo tale che chiunque ascenda al potere legislativo avrà un comportamento che non si distaccherà molto da quello di qualsiasi altra persona. La cosa giusta da fare apparendo evidente ad ogni componente della società senza che nessuno debba affaticarsi per imporla. Il primo tipo di politico (diffuso a milioni) non fa che provocare un contrastato andamento a scossoni della società, costretta a rimbalzare da uno schieramento all'altro in un rimpallo senza fine che le impedisce di acquisire fluida funzionalità e potere sul proprio destino.

Il secondo tipo di politico (lento a venire, vista la presunzione d'ognuno sulla Terra d'affermare se stessi) mira a predisporre le cose in modo che lontananze di pensiero e separazioni siano ridotti al minimo. Questo grazie ad una costituita libera circolazione di persone all'interno delle strutture sociali, in modo che nessuno s'identifichi più in un solo, immutabile, personaggio ma che acquisisca al contrario la capacità di guardare oltre il suo immediato ruolo, nello spazio e nel tempo.


Lungi dall'essere fantascienza o vuota filosofia, qui si fa cenno alla sopravvivenza stessa della società. Se formata da organi separati e poco comunicanti, essa è costretta ad una vita di continua sofferenza, prima di spegnersi definitivamente. Ma se gli organi sociali vengono ripensati per essere costituiti da persone che non vi rimangano bloccate e, fornito un loro apporto, passino a far altro (in modo che tali organi si possano anche formare e dissolvere senza difficoltà, a seconda delle esigenze e del progresso che si vive) la società (e gli umani che ne fan parte) vive un eterno, placido benessere. Quando ognuno fa la sua parte, la vita si trasforma.


Ancora oggi i politici accentrano l'attenzione su di loro, come se ognuno avesse delle proprie carte magiche da giocare. Questa lotta politica ci consuma senza che ci porti mai un passo avanti rispetto ai problemi. Come si può pensare, dopo quello che abbiamo vissuto o visto in TV, che il solo potere legislativo possa essere risolutivo dei problemi della società? Ed il potere amministrativo e giudiziario? Tre milioni e mezzo di piccoli, medi e grandi incarichi e poteri pubblici non contano nulla?

Il manifesto disamore per la politica è di fatto un problema per i soli politici. La maggioranza degli umani, in quasi ogni Paese al mondo, non va più a votare. La ritiene un'azione controproducente. La maggioranza si astiene dal voto elettorale perché (per gran fortuna dell'essere umano) è rimasta sana: non vuole nulla che i politici possano dare. Al momento non sa cos'altro fare, perché i media ottenebrano le loro menti dirigendo anch'essi l'attenzione sempre sul solo potere legislativo.

Ma nel momento in cui gli occhi luminosi di chi si astiene dal voto cadranno, anche solo per caso, anche solo un momento, sul potere amministrativo e giudiziario, l'evoluzione umana sarà immediata. Le loro menti si chiederanno: ma com'è che chi è investito del potere legislativo dopo un po' deve restituirlo al popolo mentre chi è investito del potere amministrativo e giudiziario se lo tiene (quasi fossimo ancora in una tirannide) per tutta la propria vita mai tornando ad essere comuni mortali?!


Ad un numero sempre crescente di umani non importa ormai più un secco fico chi andrà a comandare, chi vincerà in politica. Perché noi qui fuori, cittadini e popolani, impotenti ma non stupidi, sappiamo bene che (crescita o decrescita, petrolio o solare) saranno sempre guai. Almeno fin tanto che non potremo accedere a turno, a tempo determinato, ai poteri amministrativi e giudiziari. Allora sì: il potere legislativo, sotto lo sguardo vigile di noi cittadini e popolani, comincerà a fare le cose giuste.


Esistono due modi d'essere politici. L'uno, quello praticato ovunque, è quello di prendere tanto e dare meno di poco. L'altro, quello che deve venire, è quello di dare tanto prendendo poco. Perché non si intende fare alcuna carriera, non si desidera distaccarsi dalla massa. Bensì organizzare le cose in modo che ognuno abbia il giusto.



Ai Cittadini della Repubblica Italiana
esposizione del progetto per una
SOCIETA' realmente DEMOCRATICA


Premesso che:

gli Impieghi Pubblici, quindi i ruoli, poteri e redditi dello Stato, vengono affidati a persone scelte tramite particolari procedure che intendono selezionare i più idonei, tra i tanti che vorrebbero svolgerli, e che, una volta selezionate le persone ritenute tali, è uso assegnare ad esse l'incarico in questione per l'intera durata della loro vita;


considerato che:

    gli impieghi disponibili sono di numero ben inferiore rispetto a quello, non solo degli aspiranti, ma, cosa molto più importante, anche di coloro che sono ampiamente idonei e dotati dei requisiti richiesti;

    la maggior parte delle persone idonee sono dimenticate dalle tecniche di selezione del personale oggi in uso, le quali mirano secondo un'antiquata convinzione a determinare un ipotetico ed inesistente vincitore là dove è invece possibile determinare una rigogliosa rosa di persone abili ed aventi i giusti requisiti;

    per i motivi dei due punti precedenti ciò che si assegna a quei pochi prescelti, in pratica, non è semplicemente un lavoro, bensì un vero e proprio privilegio in particolare rispetto agli altri che son rimasti ingiustamente esclusi e più in generale rispetto al resto della società;

    tale privilegio è di origine del tutto ingiustificata, poichè, se riconosciamo la società, nella sua interezza, essere depositaria del diritto di usufruire dei pubblici beni e servizi, allo stesso modo dobbiamo riconoscerle, egualmente nella sua interezza, il diritto di equa partecipazione alla amministrazione, creazione ed offerta di tali beni e servizi;

    un pubblico impiego non dovrebbe essere di proprietà esclusiva di alcuno (come invece di fatto avviene con l'attuale sua assegnazione a vita ad un individuo) proprio per sua stessa origine e definizione di "Pubblico"; 


considerato ancora che:

    la Costituzione afferma a chiare lettere, nel suo art. 3, che "... E' compito della Repubblica rimuovere gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese ..."

    mettendo finalmente, realmente in atto tale partecipazione di tutti i lavoratori idonei all'organizzazione culturale, economica, politica e sociale del Paese si otterrebbero vari benefici concreti: un miglioramento della complessiva funzionalità del sistema, una più equa distribuzione della ricchezza, un manifesto senso di giustizia realizzata ed uno spirito di istintiva e fraterna collaborazione che si diffonderebbero sùbito all'interno della società;

    permettendo una libera, effettiva e piena partecipazione dei Cittadini alle attività dello Stato quest'ultimo non sarebbe più separato dai primi, così com'è oggi, con tutte le iniquità, incomprensioni e conflitti che ne conseguono e che ci affliggono continuamente, ma si trasformerebbe finalmente in quella Repubblica che da svariati decenni attende di essere realizzata;

    il Pubblico Impiego, una volta assegnato correttamente, non sarebbe più soltanto una semplice occupazione e fonte di reddito per i cittadini, ma acquisterebbe giusta dignità divenendo anche scuola in cui apprendere e praticare i modi del vivere civile, realizzando così appieno le sue potenzialità di mezzo privilegiato di organizzazione statale; 


inoltre, premesso che

il nostro assetto economico si è nel tempo fortemente squilibrato verso il settore privato, ed il suo abnorme peso e potere, accresciutisi a detrimento del settore pubblico, stanno generando una serie crescente di gravi problemi, cui è sempre più difficile fornire rimedio;


considerato che

tale forte squilibrio è derivato principalmente dall'attivo apporto di connivenze e corruzioni accumulatesi nei decenni di permanenza degli assunti a vita nella Pubblica Amministrazione, ed a seguito della passiva accettazione della popolazione italiana, disamoratasi di una PA non corrispondente alle necessità;


infine, considerato che

la società ricorre da tempo al solo approccio di conoscenza ed intervento di tipo focalizzato, settoriale, specialistico, dimenticando l'esistenza del complementare approccio sistemico, organico, olistico, prioritariamente necessario quando si ha a che fare con sistemi complessi come quelli biologici e sociali;


il sottoscritto Cittadino


richiama l'attenzione degli altri Cittadini della Repubblica sulla necessità di:


    rendere effettivo l'appellativo di "pubblico" nel sistema del Pubblico Impiego, abolendo l'iniquo privilegio del ruolo assegnato a vita alla persona, in favore di una equa e sapiente ripartizione delle mansioni tra tutti coloro che desiderassero svolgerle e dimostrassero di possederne i requisiti necessari;

    impegnarsi in un serio lavoro di riequilibrio del nostro assetto economico, riconducendo molte delle attività oggi private, a partire da quelle di fondamentale importanza per la società, all'interno del settore pubblico, fino al raggiungimento di una metà del peso economico dell'intero sistema;

    realizzare l'ideale di un sistema sociale improntato alla partecipazione, quindi ad una maggiore concordia e funzionalità, garantendo un tempo di lavoro minimo ad ogni cittadino di questa Repubblica ed un reddito da cittadinanza;

    attuare la rotazione attraverso due differenti tipi di movimento: con lo spostamento delle persone in uno stesso ed in un diverso ambito di competenza; muovendosi le persone all'interno di una stessa branca specialistica, viene permesso l'apporto di un più nutrito ruolo di contributori e si previene la corruzione, muovendosi esse in ambiti diversi, si ottiene la condivisione dei saperi e l'avanzamento diffuso, oltre che una utilissima percezione organica dell'insieme. Entrambi i movimenti favoriscono l'apertura mentale e la capacità di comunicare, nonché il sorgere di un forte sentimento d'interesse collettivo. 

Riconoscente per l'attenzione, ringrazia,

Danilo D'Antonio



LA REPUBBLICA CHE ANCORA NON C'È

Secondo voi cos'è meglio: farsi ingannare, tradire, truffare e derubare di qualcosa di gran valore per l'eternità o ad un certo punto risvegliarsi dal perfido incantesimo fattoci da coloro che hanno abusato del potere che avevano per mantenerci sottomessi sudditi? Se chiedete in giro cosa s'intenda con la parola "repubblica" vi verrà detto ch'essa è una "forma di governo". Mbhé ... non fatevi ingannare, tradire, truffare e derubare un solo istante di più. Non è ciò che s'intende, ciò che stato messo a credere, ma il vero significato della parola Repubblica che bisogna onorare, far conoscere e sviluppare. Se vogliamo iniziare a vivere come da sempre avremmo dovuto e potuto.

Liberi!

Repubblica vien dal latino res publica e vuol dir cosa pubblica: quindi l'insieme di codici, enti ed istituzioni, beni, proprietà e risorse, impieghi, poteri e redditi che sono dominio collettivo, comproprietà nazionale. Un corpo su cui il Popolo (non per nulla detto Sovrano) ha sia dovere di cura che diritto di godimento. In contemporanea, se si può, o con assegnazioni transitorie, al fin che il bene ritorni al Popolo e si mantenga di proprietà comune.

Tant'è: la Repubblica non è affatto una "forma di governo". Essa non si lascia rinchiudere in un parlamento ma la comunione d'essa si estende per l'intera comproprietà nazionale comprendente ogni apparato, bene ed impiego per questo detto pubblico. E, come fanno Deputati e Presidenti, chiunque abbia avuto accesso ad un pubblico ruolo quel ruolo al Popolo deve restituire alla scadenza d'un temporaneo mandato. Zitto e senza manco pensare di dissentire!

Altrimenti si scade nella tirannide, non è Democrazia, e la Res Publica si riduce ad essere res privata d'accesso ad altri pur con pari diritti e requisiti professionali. Un vero e proprio furto di Cosa Pubblica. Un tradimento.

Per la qual cosa, coloro che si sono impossessati della Repubblica, cancellando il suo carattere e significato, la sua particolare funzione ed identità, la sua giuridica e regola prima (ben diverse rispetto al da lungo tempo abbattuto stato monarchico) essendo quindi autentici despoti e tiranni, devono sortir fuori dai nostri santi Uffici Pubblici e rimettere immediatamente al Popolo Sovrano ciò che solo pro tempore può essere concesso. Ogni contratto del pubblico impiego che non s'inchini alla democratica regola della temporaneità della concessione è fuori legge!

Si prenda dunque coscienza di quel che s'è fatto, dell'infame oltraggio al Paese, al Popolo, che s'è compiuto. E ci si penta, ci si ravveda, prostrandosi davanti alla Repubblica Italiana. Sperando nella pietà dei cittadini.

A breve vi saranno nugoli di studi legali che porranno ogni tiranno, indebitamente permasto pur caduta la monarchia, di fronte alle proprie responsabilità. Non ci si faccia dunque trovare ancora in difetto, con le mani nel sacco della Repubblica. Perché nessuno può possedere indefinitamente un così sacro bene di proprietà comune. Nessuno! Ogni clessidra vede terminare la sua ora ed il tempo dei monarchi in vero scadde oltre tre quarti di secolo fa. Non il solo sovrano maximo fu cacciato via ma ogni altro abietto sovrano minore: ogni prepotente presuntuoso che pretendeva mantenersi in un ruolo pubblico per l'eternità. Derubandone i cittadini.

E tu, Popolo d'Italia, rendi infine onore alla tua Repubblica e guadagnatela una buona volta. Che di tutto ciò (e tutto quel che ne consegue, quest'ultima guerra compresa ed in primis) è anche colpa della tua permasta ignoranza.

Esigila indietro e renditi conto di quanto poca cosa tu sia stato, anche se in conseguenza del dispotismo e delle tante prevaricazioni che hai subito e t'han di fatto tarpato le ali. Prendi coscienza di quanto addomesticato ed inculcato tu sia, sottostando per lungo tempo ad una centralità finto-pubblica perennemente posseduta da codesti, finora inamovibili, tiranni. Da costoro costantemente male indirizzata, l'intero Pianeta tutt'ora soffrendone.

Dei pollitici (il cui valore si evince dal fatto che ancor oggi tacciono tutto questo) disinteressiamocene. A loro si penserà dopo: prima rimuoviamo i loro acritici carrieristi medievali resi fedelissimi col posto fisso e promessa di carriera e potere crescenti. Una volta subentrati i democrati in ogni pubblico impiego/potere, nessuno in Parlamento si permetterà più di eseguire gli ordini impartiti da cricche, elite, lobby, ordini e mafie varie ma farà soltanto il giusto e necessario, finemente raffinato dalla presenza di molti cittadini. E nulla di più.

Cari Soci italiani, scolpiamo allora nelle nostre menti queste dodici essenziali parole: non importa tanto chi governa quanto chi sta intorno a chi governa. La punta (decisionale) d'un iceberg non va mai dove la massa sommersa (mansionale) non vuole. La moltitudine degli impieghi della Repubblica ha un peso enorme sul potere legislativo. E poiché nessun organismo funziona senza un adeguato capillare sistema di feedback è tempo che l'umana Società se ne doti. Liberiamo gli apparati e succediamoci l'un l'altro: avremo finalmente costruito la Repubblica Italiana!

Buona sorte e lunga vita all'Italia ed agli Italiani!

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Pacificamente, legalmente, civilmente,
evolve l'Italia, la UE e l'intero Pianeta.

La Repubblica: accessibile, dinamica, fluida,
osmotica, partecipata, vissuta. Se-re-na!

Viva la Banca dei Pubblici Impieghi!

Evviva pure Danilo! L'unico umano al mondo che apra le porte della Repubblica ai suoi simili. Così che si susseguan l'un l'altro idonei e controllino, migliorino, verifichino l'operato di chi li ha preceduti. Impedendo ogni ingiustizia e potendo anzi ognuno ogni giorno imparare qualcosa di più. Onore a Danilo! L'unico che garantisca un potere minimo ad ogni umano in Terra. Mai siederà in un parlamento ma il mondo intero sta cambiando tutto da solo. Facendo il lavoro che eccelse celebrità e stimati professionisti mai si degnaron di fare: chiarire, riordinare, spiegare. La sua grandiosa scoperta (Democrazia = comproprietà e condivisione della Res Publica) non ha eguali. Hurrah per Danilo! E la Terra gira finalmente come deve, il mondo prende ben altri colori che i foschi attuali.



AL DI SOPRA DELLA GIUSTIZIA
vi son solo delinquenti

Tra le disponibilità comprese nella Repubblica (la comproprietà nazionale appartenente al Popolo Sovrano, fatta di codici, enti ed istituzioni, beni, proprietà e risorse, impieghi, poteri e redditi) ve ne sono alcune incedibili senza un pre-stabilito limite di tempo: poiché esse sono necessarie per il mantenimento del carattere, la funzionalità e giuridica stesse della Repubblica. Tra i beni comuni inalienabili degli italiani, i pubblici impieghi sono i più sacri: perché luogo privilegiato in cui praticare il fondamento partecipativo stesso della Democrazia, principio che solo permette alla Res Publica di mantenersi tale e non ridursi a proprietà privata.

Chi se ne appropria, mai restituendoli al Popolo, è il peggiore tra i delinquenti. Il furto della Cosa Pubblica (non solo redditi ma innanzitutto impieghi e poteri, dunque anche preziose esperienze e saperi) è l'abominio massimo raggiungibile da un umano. Perché ci si arroga un carattere di totale superiorità sugli altri mentre per Democrazia non possiamo non esser tutti su di uno stesso livello societario. Oltre tre quarti di secolo fa, lo stato monarchico cadde per far posto alla Repubblica. L'Italia da allora non ha più una centralità perenne dominio di alcuni ma gli illecitamente permasti statali (a partire da quelli che nel 1946 non furono cacciati via da padri fondatori affatto all'altezza del compito) hanno impedito, generazione dopo generazione, la reale trasmutazione da stato tiranno a Repubblica. In modo pacifico, legale, civile, ora bisogna estrarre questi sovrani dalla nostra sacra Res Publica ed aprir questa ad un ordinato e regolare rinnovo del personale. Così che quanti più italiani (desiderosi, competenti ed idonei) possano svolgere parte attiva e concreta nella vita pubblica del loro Paese.

Altrettanto legalmente, coloro che da così tanti decenni spacciano la loro monarchia per "repubblica", la loro tirannide per "democrazia", devono pagar il dovuto per questo loro furto continuato d'un così sacro Bene Comune. A partire da coloro che si son macchiati pure d'alto tradimento e truffa aggravata dallo speciale oggetto dell'inganno e dalla reiterazione del reato nel corso dei decenni: coloro i quali si sono impossessati d'un vitale ruolo di Giudice o Professore della Repubblica mai restituendoli al Popolo così che altri con pari diritti e requisiti si potessero avvicendare. I primi avrebbero come minimo dovuto applicare la Legge sulla comproprietà che da sola sarebbe bastata a stabilire l'incedibilità in via definitiva (una perdita completa per i cittadini coevi) d'un ruolo della Repubblica. I secondi avrebbero dovuto insegnare ad ogni italiano la diversa sostanza d'uno stato (tiranno, chiuso, inaccessibile) da una Repubblica (aperta, accessibile, partecipata). Costoro hanno procurato al Paese e ad ogni italiano una continuamente compromessa quotidianità ed un infausto destino. Tutto sarebbe potuto andare a vele gonfie, magnificamente, disponendo d'una centralità pubblica: dove ognuno si poneva come Socio alla pari dell'altro. Costoro ci hanno invece lasciato alla triste vita di sudditi rimasti sottomessi a tirannide.

Ordunque: assunti a vita nei nostri impieghi! Tiranni nei nostri poteri!

Voi, carcerieri del Potere Educativo e Giudiziario, che vi siete macchiati d'una colpa che più grave ed indegna non v'è, v'attende solo dura pena. Voi altri, che avete applicato leggi ingiuste e liberticide imposte da governi che facevano affidamento sulla vostra fedeltà al posto fisso mentre ben diversamente avrebbero proceduto con noi cittadini intorno, voi rinchiudetevi in casa e non ne uscite più. Non vi fate mai più vedere. Voi altri ancora, che siete comunque colpevoli d'un non meno grave furto della Res Publica ma non avete costretto e vessato direttamente o massicciamente gli italiani, arrendetevi alle evidenze e venite fuori con le mani in alto in segno che avete ben compreso la gravità dei reati che avete commesso. Prostratevi al cospetto del Popolo Sovrano, dichiarate a voce quanto più alta v'è possibile che intendete restituire ciò che ad esso appartiene e che siete sconsolatamente pentiti e disposti ad aiutare l'Italia nel processo di transizione da un putrido stato monarchico ad una vera risplendente Repubblica. Ma fatelo ora. Una volta che non fosse solo lo scrivente a dirvi questo, spazio di manovra per voi non ci sarebbe più. Avanti!!! In piedi e gridate quanto più forte potete il vostro sincero pentimento!

...

Eh, sì. E' davvero un piccolo grande Paese il nostro. E' il primo che si sta liberando dai delinquenti pubblici. E fatto questo si potranno sanare pollitica e privato degenere.

Danilo D'Antonio
fiero padre d'una
splendida Repubblica:

aperta, accessibile, osmotica,
frequentata, partecipata, vissuta.

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Ogni studio legale al mondo sprofondi
nella vergogna per aver accettato
questo illegittimo stato di cose.

Pacificamente, legalmente, civilmente,
l'Italia si trasforma, divien reale Democrazia
ed inizia a godere d'una vera Repubblica.



! ! ! CORRUZIONE ! ! !

Non c'è Paese al mondo dove non si oda echeggiare questo grido: corruzione! Pare quasi che gli apparati pubblici siano luogo di cultura perfetto per la decomposizione. Ed infatti lo stato, quindi in primis gli statali, coloro che mantengono in vita il tiranno sistema dell'assunzione a vita in impieghi che son detti pubblici non per nulla bensì perché tali devono essere e non una res privata d'accesso ad altri, sono entità fondate sul disfacimento e da questo si alimentano. Vediamo quel che accadde.

Quando cadde la monarchia e sorse la "repubblica", i padri dichiaranti fecero un copia ed incolla dei codici esistenti con appena qualche ritocco che poco mutò nella sostanza. La Res Publica rimase nelle mani di assunti a vita, carrieristi, tiranni. Come fosse ancora una proprietà del sovrano che, ponendola nelle mani di un cortigiano, lo fidelizzava a vita, rendendolo pronto a tutto.

Tale che il pubblico impiego fu usato per raccogliere fedeltà anche avviatasi la "repubblica". Il criminale sistema del voto di scambio (tu mi voti, io ti dò il posto fisso) è stato a lungo metodo indiscusso d'assunzione. Ciò significa che lo stato era ricolmo di criminali (assunti ed eletti) ed anche quei pochi ch'erano stati onesti nulla dissero al riguardo. Rendendosi complici.

Ecco spiegato perché mai nessuno dell'indebitamente permasto stato monarchico, fu mai condannato né processato! E poteva uno stato criminale pensare a fare il suo dovere: a condannare i delinquenti pubblici ed a rendersi democratico introducendo finalmente il tempo determinato in ogni cessione d'un pubblico impiego, potere e reddito, come Democrazia esige così da crear la Repubblica?

Certo che no!

Al punto che perfino quelli venuti dopo, inculcati da quelli che li avevano preceduti, manco loro han mai posto l'aurea questio: ma perché ci teniamo 'sto stato tiranno, proprietà di una casta di assunti a vita, di monarchi?! Come si può in una Democrazia permettere la cessione in via definitiva della Repubblica, assegnando i beni comuni che più la caratterizzano, quella proprietà collettiva che son i pubblici impieghi, poteri, redditi, senza alcun limite temporale, indefinitamente, come vollero duci e re?!

Tant'è: ogni centralità posseduta da una casta di assunti a vita, cosa altra rispetto al Popolo, è entità corrotta e criminale.

Non è questione di corruzione superficiale bensì d'illegalità profonda, totale dei presenti stati. Perché è ILLEGALE cedere a vita quella parte di comproprietà nazionale che più è necessaria per l’esistenza, la funzione e l'identità stesse della Repubblica, quindi innanzitutto i pubblici impieghi, poteri e redditi. E coloro che accaparrano e monopolizzano un sacro impiego, potere e reddito pubblico, del Popolo Sovrano, sono dei veri abusivi. Illegali a norma della stessa Legge che loro dovrebbero applicare!

La corruzione specifica, quella che emerge, non è che un prodotto naturale di questo stato di cose immoto, paludoso, ristagnante, inevitabilmente putrido. Mai la corruzione, emersa e sommersa, sparirà senza prima creare un flusso, un ricambio, un rinnovo continuo di energie umane che alimentino, rinnovino, rinvigorino, ripuliscano, il corpo, la mente e la struttura della Repubblica.

Mai potrà.

Quindi: assunti a vita! Burocrati carrieristi! Sovrani tiranni! Fuori tutti di lì! Fuori per sempre, prima di subito! Niente riforme per ora! Bensì rinnovo immediato e regolare del personale. Le riforme le faremo dopo, noi cittadini.

Noi legittimi proprietari della Res Publica.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Ogni studio legale al mondo riguadagni l'umana fiducia
facendosi portavoce dell'illegalità della cessione a vita
di impieghi, poteri e redditi pubblici: beni comuni.

La Repubblica: accessibile, dinamica, fluida,
osmotica, partecipata, vissuta. Fe-li-ce.

Evviva la Banca dei Pubblici Impieghi!



DEMOCRAZIA: PAROLA PIÙ ABUSATA NON C'É

Quanto meno si conosce qualcosa tanto più, a quanto pare, si ha la pretesa di parlarne.

Democrazia: c'è forse parola più abusata? Chi ama la Democrazia non la cita di continuo per moda, darsi un tono o farsene vanto ma ne studia la sostanza così da comprenderla per poi farla rispettare. Non la inquadra e pilota a propri fini ma la presenta per ciò che essa è: l'unica organizzazione societaria che dota un Paese d'una comproprietà nazionale, la Res Publica, allo scopo di garantire benessere e libertà, consapevolezza e sapere, agli esseri umani tutti, per via d'una partecipazione generale tramite assegnazioni rigorosamente a tempo determinato di impieghi/poteri/ruoli nonché redditi pubblici.

La vita nel nostro Paese, come nel resto del mondo, sarà sempre una sofferenza fin tanto che vi sarà una centralità che altro non è che uno stato residuato di tempi di gran lunga pre-democratici: proprietà esclusiva d'una minoranza di assunti a vita, d'una casta di burocrati carrieristi, una chiusa congrega di piccoli e grandi tiranni che, proprio essendo perenni per i coevi, si fan pure despoti. Urge come non mai una centralità pubblica: una Res Publica, Repubblica in lingua moderna, concessa a cittadini competenti, idonei, preparati, certamente, ma rigorosamente pro tempore.

E' proprio la presente separazione tra il Popolo Sovrano ed i tanti impieghi/poteri/ruoli della centralità (ch'eppure gli appartengono e per questo vengon detti pubblici) ad impedire lo stabilirsi della Democrazia ed il sorgere di una reale Repubblica. Di fatto si vive ancora tutti, in Italia, nella UE, sulla Terra, sotto tirannide e dispotismo (quando non proprio autentica dittatura) per il fatto che i cittadini sono ancora sudditi impossibilitati a susseguirsi nei pubblici Enti ed Uffici. Urge pertanto siano compiuti gli improcrastinabili seguenti tre passi:

1) si apra la Banca dei Pubblici Impieghi.
2) si dismettano gli assunti a vita, i burocrati, i monarchi.
3) ci si alterni tra persone idonee a tempo determinato.

Perché il buon destino d'una persona, d'un popolo, d'un intero mondo, sta tutto nell'affermarsi della Democrazia. Di quella chiara, concreta, precisa organizzazione in grado di riequilibrare costantemente ogni pulsione politica e mantener tutti su una retta via. Ben altra cosa che la vuota parola usata nel tentativo di rendersi bene accetti.

Ordunque: fuori per sempre dalla nostra ammirazione e stima ogni "padre fondatore" che in realtà altro non fece che cambiar nome allo stato monarchico. Eterna vergogna si riversi su tutti loro. Se il mondo continua a far pena e puzzare di morte lo si deve solo a gente che tanti onori s'è presa ma mai manco s'avvicinò a fare quel che doveva.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Evviva la Banca dei Pubblici Impieghi!

La Repubblica: accessibile, dinamica, fluida,
osmotica, partecipata, vissuta. Se-re-na.

Evviva Danilo! L'unico umano al mondo che offra ai suoi simili l'accesso alla Repubblica: così che si susseguan l'un l'altro idonei e controllino, migliorino, verifichino l'operato di chi li ha preceduti. Ogni ingiustizia sarà impedita semplicemente predisponendo un'area di attenzione e cura intorno al potere legislativo, ripulendolo finalmente dal malefico influsso di associazioni, cricche, elite, lobby, ordini e mafie legali varie. Viva Danilo! L'unico che garantisca un potere minimo ad ogni umano in Terra. L'unico che non si renda facile la vita ripetendo quel ch'è già tanto da tanti ripetuto senza mai interporre cervello. Viva Danilo! L'unico e migliore amico che un umano possa avere.



GEOPOLITICA DELL'ERA MODERNA

Mentre un po' ovunque continuano a covare i focolai dell'anti UE e l'Europa arranca in ogni ambito, in preda ad una disonestà intellettuale di fondo che le impedisce di formulare una valida strategia, sarà meglio darle un aiuto, presentandole subito quel vasto panorama che gli esperti ancora non vedono per non essersi voluti addentrare in per loro scomodi territori inesplorati. Procediamo veloci. Ad ovest siam messi ancora bene. E' ad est che non ci si è mai rivolti con la necessaria energia e lungimiranza. Considerato quanto sorge alto e rapido il Sole ad oriente, sarà meglio non titubare ed agire affinché, quando sarà sopra la UE, non s'oscuri ed inizi a pioverci addosso.

Il modo migliore per porci nei confronti dell'est è mostrar loro quanto prima che ci siamo decisi a fare quel che mai prima facemmo: aprire la Res Publica dei nostri singoli Paesi e gli apparati della UE alla partecipazione ordinata e regolare di cittadini idonei e preparati al ruolo. Licenziando ogni assunto a vita nell'ancora finto-pubblico settore e riassumendo rigorosamente a tempo determinato tramite la nascenda Banca dei Pubblici Impieghi. Senza introdurre la temporaneità nell'assegnazione delle posizioni della centralità pubblica, mai nulla cambierà in bene sulla Terra.

Dall'Italia agli USA al Myanmar ad ogni altro angolo del globo.

Son sempre gli assunti a vita, i burocrati carrieristi, i sovrani/tiranni indebitamente permasti nella Repubblica, a praticare essi per primi il dispotismo a loro piacere ed a permettere che perfino i peggiori pollitici facciano quello che vogliono. Ordunque diveniamo, noi occidentali, ciò che avremmo dovuto divenire già 75 anni fa. Paesi realmente democratici: dove i cittadini godono d'una vera Res Publica e non son più sottomessi ad uno stato in stile imperial/monarchico proprietà d'una casta di assunti a vita, di burocrati carrieristi, di tiranni despoti.

Ed ora arriva il premio!

Una volta evolutici noi occidentali, i popoli dei Paesi nell'altro emisfero non potranno non voler far lo stesso! Liberandosi anche loro di quel sistema chiuso, immobile ed immutabile, soggiogante e vessatorio, che dalle loro parti fa perfino peggio del nostro. Una volta resa democratica l'Italia (se le si darà una mano potrà esser la prima), gli altri Paesi UE e la UE stessa, una volta che i nostri territori avranno abbattuto la gran muraglia fatta di ex granitici assunti a vita nel pubblico, ogni altro territorio, anche agli antipodi, sarà portato a far lo stesso.

Ed a quel punto Est ed Ovest potranno unirsi in corpo unico: connessi da una gran rete di canali di comunicazione, commerciali, culturali, decisionali e mansionali, lavorativi e turistici, non più chiusi, monolitici, vetusti stati contrapposti, rozzi e violenti, bensì solidali e sicure, moderne risolute Repubbliche. Autentiche Democrazie.

Urge dunque un coraggioso balzo in avanti.

Finora l'evoluzione è stata bloccata da intellettuali intenti a far gravitare l'Universo intorno al loro posto fisso, alla loro carriera, con l'unico intento di accrescere il proprio potere. C'è un ordine sotteso nelle cose, da loro celato, che può permettere all'Umanità di vivere senza attriti così come tutti quegli splendidi oggetti tecnologici che quell'ordine già osservano. Evitiamo allora i dotti intellettuali, gli esperti accreditati (sarebbe a dire: banali, conformi, omologati), iniziamo a ragionare in modo rigorosamente a-professorale, genuino e verace, e l'Umanità diverrà irriconoscibile. Da emotiva ed irrazionale diverrà ragionevole e sicura. In fondo basta aprire e dinamizzare le società cacciando via i ladri di Res Publica ed aprendo questa ad una partecipazione popolare concreta e sostanziale, permettendo a molti una vera vita pubblica, e tutto diverrà fluido e funzionante alla perfezione!

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio.

Pacificamente, legalmente, civilmente,
facciamo evolvere l'Italia e l'intero Pianeta!

Ogni Studio Legale al mondo si faccia portavoce
dell'illegalità della cessione a vita di quel bene comune
ch'è la Repubblica coi suoi impieghi, poteri e redditi.

Evviva la Banca dei Pubblici Impieghi! Ed evviva pure Danilo! L'unico che apra le porte della Repubblica ai cittadini: in modo che si susseguano l'un l'altro idonei e controllino, migliorino, verifichino l'operato di chi li ha preceduti. Impedendo ogni ingiustizia ed imparando anzi ognuno ogni giorno qualcosa di più. Viva Danilo! L'unico che garantisca un potere minimo ad ogni umano in Terra. Mai siederà in un parlamento ma il mondo intero sta cambiando tutto da solo! Semplicemente chiarendo, riordinando, spiegando. Hurra per Danilo! Ed il mondo prende ben altri colori che i foschi attuali, la Terra gira infine come deve.



LA GRANDE DIFFERENZA

C'è tutto un sistema che deve cadere e dobbiamo darci da fare.
Se permettete, comincio io con una dichiarazione pubblica.

Non voglio più vedere un solo assunto a vita dentro una divisa od un ufficio pubblico. Massimo rispetto per gli Enti, Uffici ed Istituzioni tutte della Repubblica ed appunto per questo desidero siano liberate dai carrieristi che se le sono prese. Urge licenziare ogni assunto a vita in impieghi che dovevano essere resi PUBBLICI (partecipati solo a tempo determinato) fin dall'avvento della Repubblica, tre quarti di secolo fa, ed alternarci tra persone competenti, idonee, preparate, rigorosamente pro tempore. Da parte mia, in nome della Democrazia e Repubblica, licenzio in tronco ogni assunto a vita nel Pubblico Impiego e farò di tutto, pacificamente, legalmente, civilmente, affinché questa volontà divenga concreta realtà. Allora anche la politica si trasformerà e farà solo il giusto avendo intorno attenti cittadini pro-attivi e non più acritici carrieristi fidelizzati col posto fisso. Fuori tutti di lì! E' Res Publica. Non è Cosa Vostra! Restituite immediatamente al Popolo Sovrano la Repubblica! Lo fan Deputati e Presidenti, perché voi no?

Apriamo dunque una raccolta fondi allo scopo di dare incarico al più poderoso Studio Legale di farsi portavoce dell'illegalità insita nell'assegnazione a vita d'un pubblico impiego/potere/reddito. Stabilitosi ciò, apriremo una Banca dei Pubblici Impieghi dove ogni cittadino potrà iscriversi e prenotare un lavoro a tempo determinato, avendo i necessari requisiti professionali e di idoneità.

Sareste interessati a coinvolgervi in questa impresa? Solo tramite questa straordinaria trasformazione ogni cittadino italiano, agricoltore od artigiano, artista o commerciante, piccolo imprenditore od industriale, persona qualunque, semplice essere umano, casalingo o lavoratore, potrà fornire il proprio apporto per far sì che la Repubblica, dunque ogni apparato pubblico, non sia più covo di carrieristi, fonte d'ogni burocrazia e disgrazia, bensì luogo perfetto dove tutto funzioni senza che nessuno abbia più a lamentarsi.

Non siate ciechi: la politica, il potere legislativo non basta. C'è un mare d'altri fondamentali poteri (amministrativi, culturali, educativi, informativi, finanziari, fiscali, giudiziari, d'ordine pubblico, militari, repressivi, sanzionatori, sanitari, statistici, agricoli, ecologici, edificatori, urbanistici, paesaggistici, etc.) che attendono d'essere democratizzati: cacciando via i tiranni ed aprendoli al contributo d'ognuno. Come può una società evolvere e divenir matura rimanendo prigioniera di questo retrogrado sistema?

E' tempo dunque di ritrovare la nostra serietà, di smetterla di perdere tempo, di procrastinare, fingere e scherzare. La Repubblica va liberata ed in quanto italiani abbiamo non solo il diritto (come soci paritari) ma pure il dovere di farlo. Coraggio, Soci, al lavoro!

Danilo D'Antonio
Monti dell'Evoluzione

La Repubblica: la grande comproprietà nazionale
donataci dall'essere non più moltitudine servile,
proprietà dei sovrani, ma una vera, libera società.

Evviva la Banca dei Pubblici Impieghi!
L'Istituzione che farà la differenza:
tra stato monarchico e vera Repubblica.



CANNABIS, EUTANASIA ED ALTRE STORIE

Non c'è giorno che un politico non ci si pari davanti a sollecitare una nostra firma promettendoci nuovi diritti.

E perché costoro continuano ad offrir diritti che ogni essere umano ha già di suo e non deve domandar permesso a nessuno in merito a come morire e vivere, sempre nel pieno rispetto altrui?! E' evidente che gli attuali politici, con le loro limitate, marginali, striminzite iniziative, non fanno che avallare una centralità dispotica e tiranna (posseduta da una casta e mafia di assunti a vita ladri della Cosa Pubblica) indebitamente sopravvissuta alla caduta della monarchia. Anzi! Pare vogliano proprio continuare a frapporsi tra noi esseri umani ed i nostri desideri/obiettivi. Dev'essere per forza di cose così.

Altrimenti sarebbero loro a dirci quanto più necessita e doveroso vi sia: che gli umani sono ancora sottomessi ad una terribile casta tiranna che li emargina, esclude, estromette dalla loro stessa Repubblica. Rendendoli quindi impotenti e lasciandoli alla mercé di chiunque, assiso sul potere legislativo, voglia divenir totale padrone della loro vita.

Tant'è che ancor oggi non si gode d'una Repubblica: una centralità accessibile, aperta, partecipata pro tempore, come Democrazia e la stessa Legge esige! Poiché è illegale cedere in via definitiva un bene di proprietà comune come un pubblico impiego, potere, reddito. Di fatto la Cosa Pubblica rimane eterna prigioniera degli assunti a vita nel mai-divenuto-pubblico impiego. Solo ottemperando al democratico principio della partecipazione e regolare rinnovo del personale, alla periodica igiene delle Istituzioni, solo stando tutti noi d'appresso ai governanti, si garantisce che il potere legislativo operi nell'interesse degli umani e non delle varie cricche, elite, lobby e mafie, commissionanti leggi ad hoc.

Da quelle superstiziose tradizionali, a quelle ideologicamente più recenti, a quelle economico/professionistiche.

Ecco perché ci tocca ancor oggi supplicare per godere di diritti fondamentali! Perché la Democrazia e la Legge son tutte ancora da applicare e la Repubblica tutta ancora da costruire. Ed allora basta col chiedere, elemosinare e supplicare per un diritto. Chi desidera iniziar da subito a vivere e morire da umano libero, esiga il licenziamento d'ogni assunto a vita nel mai-stato-pubblico impiego e l'immediata apertura della Banca dei Pubblici Impieghi/Poteri/Redditi. Così si otterrà la PIENA POTESTÀ su se stessi nonché sui propri beni.

Ci potremo finalmente alternare pro tempore tra persone per bene: che mai ci approprieremmo d'un simile sacro bene di proprietà comune, d'una tale fondamentale proprietà collettiva. La Res Publica. Solo allora il Parlamento inizierà a comportarsi in modo da non limitare la libertà degli italiani bensì permettendo a questi di crescere, evolvere, maturare, emancipandosi del tutto dal passato. L'Italia potrà finalmente iniziare a viver vita moderna.

Basta dunque con politiche da quattro spicci ad opera di politici che mai fanno avanzare il Paese e l'Umanità! Basta con la turpe sottomissione attuata dagli assunti a vita nei mai-stati-pubblici impieghi! Costruiamo finalmente una vera Società: fatta di Soci pari ognuno con l'altro. Poniamo basi corrette e non dovremo più elemosinare alcunché. Una Società fa innanzitutto gli interessi di ogni suo Socio perché solo così si forma quella solidarietà che la rende potente e ricca.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Ogni Studio Legale al mondo riguadagni l'umana fiducia
facendosi portavoce dell'illegalità della cessione a vita
di impieghi, poteri e redditi pubblici: beni comuni.

La Repubblica: accessibile, dinamica, fluida,
osmotica, partecipata, vissuta. Fe-li-ce.

Assunti a vita nei nostri impieghi pubblici!
Andatevene via. Andatevene ch'è meglio.
Andatevene e non vi fate più vedere!

Pacificamente, legalmente, civilmente,
evolverà l'Italia e l'intero Pianeta.




ADDIO PRECARIETÀ!

La vita ci riserva spesso brutte sorprese ed è certo che la perdita della propria fonte di sostentamento è una delle peggiori. Molti oggi vivono in una condizione di precarietà che non è d'augurare a nessuno ed è per questo che tutti dobbiamo darci da fare per buttar giù quel muro di berlino che ci separa dalla continuità del reddito e quindi dalla sicurezza del vivere. Dobbiamo tutti impegnarci ad asserire che la precarietà esiste solo quando alcuni s'impossessano della Cosa Pubblica e la trasformano in una Cosa Loro, derubando i legittimi comproprietari: i cittadini italiani, d'un fondamentale bene comune, d'un massiccio serbatoio di impieghi, poteri e redditi.

Sono i carrieristi pubblici a creare la prima casta, la prima élite, la prima mafia, dunque la prima ingiustizia, la prima prepotenza, la prima prevaricazione. Quindi la prima esclusione, il primo monopolio, la prima scarsità. La precarietà si produce, insieme a molti altri guai, in tutti gli aggregati umani di stampo tiranno (di origine medievale) dove nessuno rimette mai al Popolo ruoli che solo venendo costantemente redistribuiti possono essere corretti e funzionali. Solo quando si costituisce una proprietà collettiva di base, una risorsa comune alla quale tutti possano accedere, si cessa di essere un ammasso servile di proprietà del monarca e sua corte e si costituisce una vera Società. Gli umani, soci fra loro, non soffrono alcuna emarginazione e dispongono di ciò di cui hanno bisogno.

Questo è il senso della Res Publica. Far sì che vi sia qualcosa che solidalizzi tutti, perché ad ognuno fornisce ciò che occorre. Invece a tutt'oggi i popoli del mondo non sono ancora delle vere Società ma semplici masse servili a disposizione di chiunque, in particolare di chi acquisisce livelli sociali più elevati con un qualche tipo di forza od una legge comprata e da lì comanda. Sono le centralità desuete possedimento di alcuni, mai state pubbliche, impenetrabili, immutabili, a far sorgere mille storture che son poi pessimo ed ufficiale esempio replicato ovunque, anche in quello che oggi è definito settore privato, seguito dal resto degli umani.

La precarietà (e la tristezza della vita che vi s'accompagna) esiste solo quando qualcuno s'impossessa di qualcosa che appartiene a tutti, la monopolizza ed impedisce ad altri la comunione del bene, la sua fruizione, il suo godimento. Ma se iniziamo ad alternarci fraternamente all'interno della Res Publica, dei pubblici impieghi tutti, come in una vera Democrazia, se diveniamo dunque una vera Società, ognuno socio paritario dell'altro, quel che c'è si divide e quel che c'è da fare si fa. Cessiamo d'essere armenti, proprietà di potenti e ricconi, ammassi caotici e sottomessi di umani in perenne lotta per la conquista dell'osso, e guadagnamo un destino che arricchisce ed unisce tutti noi. I migliori emergono per loro proprie qualità, i peggiori sono ignorati e sprofondano nell'oblio.

Non tardiamo oltre ad aprire la Banca dei Pubblici Impieghi: si dismettono coloro che si son fatti monarchi, padroni, tiranni della Repubblica e ci si alterna pro tempore tra idonei. Una volta reso democratico ciò ch'è pubblico, la stessa pollitica sarà trasformata in Buon Governo dalla presenza di cittadini tutt'intorno al Parlamento e diverrà facile aggiustare e purificare anche l'economia privata. L'essere umano, così emancipatosi, diverrà finalmente libero e felice grazie alla sicurezza donatagli da una vera Repubblica!

Danilo D'Antonio
Monti del Terremoto

Ogni Studio Legale al mondo si faccia portavoce
dell'illegalità della cessione a vita di quel bene comune
ch'è la Repubblica coi suoi impieghi, poteri e redditi.

Dimentichiamoci di chiunque, trattando di lavoro,
s'è preso gloria, onori e premi e mai ci ha detto
tutto ciò. Buon per lui se ce lo dimentichiamo.




LA CONTINUITÀ DEL REDDITO

Conoscete l'Ordine Naturale delle Cose? Bisognerebbe sempre osservarlo ogni volta che c'è da interpretare la realtà e decidere il da farsi. Un esempio, che dovrebbe essere caro un po' a tutti, sta nel fatto che la continuità del reddito dev'essere assicurata dal settore pubblico, dalla Res Publica, certamente non dal privato, la cui economia ha ben altre connotazioni ed intenti. Se ci decidessimo ad osservare l'Ordine Naturale delle Cose, capiremmo tutti che il pubblico impiego non può essere ceduto a vita proprio perché anche altri, per un determinato tempo, abbiano eguale possibilità di darvi il proprio contributo, di farvi la propria parte e di beneficiare d'un conseguente reddito.

Perché proprio in questo consiste una Società: nel godimento d'un bene comune, d'una comproprietà, alla quale ognuno può decider di contribuire con le proprie sensibilità e dalla quale ognuno può ricevere la derivante ricompensa.

Oggi si vedono tanti umani davanti ai portoni delle imprese private che reclamano da queste garanzia del reddito e sicurezza del vivere. Ma perché non si esige tutto questo dal settore pubblico, dalla Repubblica Italiana? E' l'Ordine Naturale delle Cose a dirci, incontrovertibilmente, ch'è dalla proprietà collettiva nazionale, dalla Res Publica, che deve sorgere la solidarietà. Noi Italiani siamo tutti solidali nel possederla e nell'alimentarla, dunque solidali dobbiamo essere anche nel goderne. Non dando via denaro gratuitamente, come s'è giunto a far oggi pur di non far mai la cosa giusta, bensì potendovi lavorare, producendo qualcosa di buono e ricevendone il relativo compenso.

Se non la snaturiamo, la vita è bella. La Repubblica, il pubblico, è di tutti. Il privato invece è res privata, non appartiene a tutti. Quindi non si pretenda che sia il privato a svolgere la funzione ch'è il pubblico a dover sostenere. Si esiga invece venga licenziato ogni spudorato assunto a vita che s'è fatto padrone della Cosa Pubblica. A partire da coloro che hanno trasformato in una loro esclusiva proprietà i pubblici ruoli di professori e giudici, tutti costoro così vergognosamente abbarbicati al posto fisso da dimenticare i primi il significato della parola pubblico ed i secondi la Legge che vieta che un bene di proprietà comune sia ceduto in via definitiva ad alcuni.

Licenziamo in tronco tutti questi sciagurati ed apriamo la Banca dei Pubblici Impieghi/Poteri/Redditi: è qui che bisogna pretendere la sicurezza del vivere! Non nel privato. Fare il contrario significa cercare la sorgente d'un fiume in riva al mare e la foce sui monti. Vuol dir pretendere che dalla dura roccia germoglino piante e con la terra fertile si costruiscano case. E' contro l'Ordine Naturale delle Cose. E' così evidente da essere incontrovertibile.

Danilo D'Antonio
Monti del Terremoto

Ogni Studio Legale al mondo riguadagni l'umana fiducia
facendosi portavoce dell'illegalità della cessione a vita
di impieghi, poteri e redditi pubblici: beni comuni.

La Repubblica: accessibile, dinamica, fluida,
osmotica, partecipata, vissuta. Fe-li-ce.




O CAMBIAMO O SIAMO SPACCIATI

Basta pollitica.

Badiamo: non si può contare sul potere legislativo. Il vero potere è altrove. Chiunque entri in un parlamento, avendo attorno acritici assunti a vita nel fino ad ora mai-divenuto-pubblico impiego, fidelizzati per l'eternità col posto fisso, si comporterà sempre in malo modo, pur tanti gli ideali vantati prima d'essere eletto.

Al contrario anche il peggiore tra i pollitici, con attorno cittadini che si alternano, anche se non lo fosse diverrebbe bravo, capace, coraggioso, stracolmo d'ogni qualità. Perché non conta tanto chi governa quanto chi sta intorno a chi governa. E c'è una gran differenza tra carrieristi alla priebke e cittadini alla snowden!

Senza contare che ormai non c'è più quasi un solo umano che non sia laureato o che non abbia comunque subìto un ammaestramento pieno, un inculcamento profondo, dagli assunti a vita nel mai-stato-pubblico impiego, figure in totale conflitto d'interessi su tutto, ferme ad una dotta incultura, arcaica e scorretta. Per la qual cosa senza darci seriamente da fare possiamo considerarci perduti.

La via della salvezza può scorrere solo attraverso il passa parola d'una decisiva consapevolezza: ce la possiamo fare a patto che si istituisca subìto la Banca dei Pubblici Impieghi, così d'aver modo di susseguirci (essendo idonei al ruolo) al posto di abietti carrieristi, ampliando ogni da loro imposta ristretta visione ed invece rinnovando rapidamente qualsiasi retrograda convinzione.

Chiunque giunga oggi in parlamento, senza beneficiare d'un avvolgente dinamico flusso di esseri umani sempre diversi, non può che annichilirci. O per semplice propria permasta ignorantaggine o subendo la premeditata influenza delle lobby. Anche il più fidato pollitico, circondatosi di biechi assunti a vita, dimenticherà ogni cura e s'abbatterà su di noi come il peggiore tra gli umani.

Il semplice poterlo fare lo porterà a farlo. Mentre con noi cittadini al fianco farà, anche se a volte duro, soltanto il giusto.

Danilo D'Antonio, grossista d'idee
Laboratorio Eudemonia

La Repubblica:
aperta, accessibile, osmotica,
partecipata, vissuta. Sfavillante!

Ogni studio legale ritrovi dignità,
facendosi portavoce dell'illegalità
della cessione a vita d'impieghi, poteri
e redditi pubblici: primario bene comune.

Viva la Banca dei Pubblici Impieghi!

Ed evviva pure Danilo! L'unico umano al mondo al lavoro per aprire le porte della Repubblica ai suoi simili: così che possano apportare il proprio contributo e controllare, migliorare, verificare l'operato di chi li ha preceduti. Impedendo ogni ingiustizia e potendo anzi ognuno imparare ogni giorno qualcosa di più. Viva Danilo! L'unico che garantisca un potere minimo ad ogni umano in Terra. Hurrah for Danilo! La Terra gira finalmente come deve. Il mondo prende ben altri brillanti colori che i foschi cui siamo abituati.



DEVE CAMBIARE LA NOSTRA CONCEZIONE DI SOCIETÀ

Deve cambiare (oggi, non domani) la nostra concezione di società. Essa sìa una vera Società: fatta di Soci paritari e non di umani sottomessi da una casta proprietaria della Cosa Pubblica. Democrazia esige che il potere non sia concesso a vita ad una minoranza perché così essa diviene aristocrazia, casta di esseri superiori, chiusa congrega che tratta la popolazione dall'alto in basso.

Ogni cittadino, secondo proprie competenze e desideri, ha diritto di accedere alla Res Publica e lì partecipare alla vita pubblica del proprio Paese. Al contrario nessuno può permettersi di detenere a tempo indeterminato un impiego, potere, reddito pubblico. Prendiamo coscienza di ciò, applichiamola in Italia, estendiamola nella UE, e timore alcuno non avremo più riguardo al futuro.

Se vogliamo un potere corretto e giusto, non lo possiamo lasciare in mano a gente accuratamente selezionata, tra milioni di altri aventi pari diritti e requisiti professionali, sulla base della loro brama per la triade: posto fisso, carriera & potere statale.

Iniziando ad assumere nel Pubblico esclusivamente a tempo determinato, cominceranno a farsi strada persone di ben altro tipo: che baderanno a fare andar bene le cose, a farle giuste, a far gioco di Popolo e di Repubblica, compiendo volentieri mille esperienze diverse, costruendosi una carriera basata su loro stessi, su competenze e pratiche accresciute di continuo. Non più a permanere a vita in un posto fisso alla monarchico-tiranna maniera, ammassando avanzamenti di livello centrati sul mantenimento delle cose come stanno, sull'ossequio al carrierista più in alto, sull'accrescimento della parte peggiore della centralità, sul continuo controllo e sottomissione della popolazione. Sull'esclusione di chiunque non aggradi loro perché potrebbe farli cadere dal trono.

Se il mondo è la rovina che vediamo, lo dobbiamo solo a questo mancato progresso, che doveva essere compiuto dagli stessi padri costituenti. Compiamolo noi, oggi, in Italia e nella UE, questo passo, e spiccheremo il volo su ogni nostra pregressa incapacità.

Danilo D'Antonio
Monti dell'Evoluzione

Apriamo subito la Banca del Pubblico Impiego!

La Repubblica: accessibile, dinamica, fluida,
osmotica, partecipata, vissuta. Fe-li-ce.



VOGLIO FARE UN FILM

Un Film che parli di come l'Italia ebbe padri fondatori da quattro spicci la risma. Un Film che riveli quanto poco si distaccarono da un copia ed incolla degli ordinamenti monarchici esistenti. Invece di scrivere una Costituzione del tutto nuova, che presentasse la Repubblica: il suo significato, la sua diversa giuridica, i suoi particolari modi e speciali qualità rispetto allo stato tiranno che s'abbandonava. Voglio fare un Film che riveli come in questo indebitamente permasto stato monarchico rimasero tutti (tranne qualcuno che s'era distinto più degli altri per fascismo e violenza) gli assunti a vita nel mai-stato-pubblico impiego, i quali, indistintamente, avevano permesso al regime di affermarsi, svilupparsi e mantenersi fino all'ultimo. Ecco cosa fecero i padri "fondatori"! Alla faccia d'ogni ben fatto, d'ogni giustizia, cura, premura e rispetto. In spregio a Democrazia e Repubblica.

Voglio fare un Film che riveli come proprio in quel momento si decise il sordido destino del nostro Paese, di tutti noi italiani e del mondo intero, visto che sempre ci imita. Invece di dismettere i burocrati, i carrieristi, i perenni tenutari della Centralità, sostituendoli con i nuovi italiani che bisognava far nascere, democrati e repubblicani, soci alla pari ognuno con l'altro, invece d'avviare un salutare regolare rinnovo del personale in ogni impiego/ruolo pubblico, così che si avviasse ampia, concreta e sentita partecipazione democratica, gli apparati tutti rimasero immutati: chiusi, non pubblici, posseduta da quella che permane tutt'ora una abietta casta prevaricatrice. Che riduce la Res Publica ad una proprietà privata d'accesso ad altri pur con pari diritti e requisiti, monopolio d'una torma di despoti che sempre mal piegano pure ogni decisione del potere legislativo.

Voglio fare un Film che spalanchi le porte ad un'Italia nuova: ad un Paese che goda di una reale Democrazia e vera Repubblica. In cui gli Italiani, grazie ad assegnazioni pro tempore, si avvicendino nelle pubbliche strutture, abbiano modo di conoscere la loro Repubblica, accudirla ed amarla, custodirla e proteggerla, farla crescere e risplendere. Italiani che (invece di sistemarsi in posti fissi che divengon sempre più putridi quanto più a lungo permangono dominio d'una minoranza, rimanendo acritici servitori in un sistema che sarebbe dovuti scomparire tre quarti di secolo fa) abbiano modo di crescere, evolvere, maturare. Facendo molteplici esperienze diverse e lasciandosi arricchire e sensibilizzare da ognuna di esse. Italiani che prendano coscienza di far parte d'una Società: individui liberi quanto soci solidali nel possedere e paritari nel godere della loro intera Res Publica.

Voglio fare un Film che faccia pure riguadagnare una bella figura agli artisti, che cancelli quella loro figura impregnata d'un ricco variegato superficiale nulla che caratterizza oggi tutti loro. Vada in malora l'arte inutile, questuante o di successo ma che sempre a nulla serve, solo a far perder tempo e fiducia negli altri e nella vita. Voglio un'Arte che risvegli invece ogni miglior percezione e sentimento nell'essere umano ed aiuti a riscattare il nostro Paese e pian piano ogni altro al mondo. Un'Arte che sia d'ispirazione per tutta un'Umanità senza futuro, sbandata e ridotta a nulla anche e soprattutto da un'arte che nulla da tempo ha deciso di valere.

Voglio fare un Film che racconti l'

EPOPEA della REPUBBLICA - la lunga via verso la legalità
https://wrangler.substack.com/p/epopea-della-repubblica

In quanto Italiani siamo già Soci. Che aspettiamo a farlo?

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

La Repubblica: accessibile, dinamica, fluida,
osmotica, partecipata, vissuta. Se-re-na.

Evviva la Banca dei Pubblici Impieghi! L'Istituzione alla base della Democrazia ed erigente la Repubblica: la sola che può dare alla Terra ben altri colori che i foschi attuali. Sempre che vi decidiate prima di subito. Altrimenti per gli Umani già si delinea una IEPT (Imminente Estinzione Pressoché Totale) che non lascerà scampo ai più.



Non piangete se dissidenti e giornalisti vengon maltrattati. Se lo meritano.

80 anni fa lo stato monarchico (proprietà d'una casta di assunti a vita, di carrieristi in stile medievale) doveva scomparire per far posto alla Repubblica: ad una centralità pubblica accessibile solo pro tempore da persone idonee ed oneste, ché mai si sarebbero appropriate in via definitiva (per i cittadini coevi) d'un sacro bene comune come un pubblico impiego, potere, reddito. E da 80 anni nessuno c'informa della condizione d'illegittimità, del reiterato abuso di potere, furto della cosa pubblica, tradimento e truffa da parte dei delinquenti pubblici, i quali sempre tanto distorcono e nascondono ed ogni azione del potere legislativo virano duro verso il peggio.

Ma allora a cosa servono le caterve di giornalisti, intellettuali, scrittori ma anche di attivisti, dissidenti, rivoluzionari che ricoprono la Terra? Codesti mentalmente comodi inetti producono una spessa coltre di banalità e vana quotidianità che nulla di utile ci permette più di cogliere, impedendoci di evolvere e facendoci perdere fiducia nella vita. Abbarbichiamoci allora alla tastiera, piccola d'un telefono o grande d'un pc, ed esprimiamo loro di continuo la nostra sfiducia nel loro irrisolvente lavoro ed indirizziamoli con precisione dove occorre: la conquista della Res Publica. Basta aspettar santi! Viriamo noi in massa verso una visione ampia e costruttiva.

Danilo D'Antonio
Monti del Terremoto

Viva la Banca dei Pubblici Impieghi/Poteri/Redditi!
La Repubblica: accessibile, dinamica, fluida,
osmotica, partecipata, vissuta. Fe-li-ce!



DA SOLI OD INSIEME?

Da tempo s'è avviato il vizio d'una pollitica basata su segmenti della società: tesa a reclamare diritti e risolvere problemi sempre più specifici, per alcuni ch'evidentemente hanno la pretesa di differenziarsi dagli altri. Ebbene: urge una marcia indietro radicale ed a tutta potenza. Bisogna che ognuno impari ad inserire i propri specifici diritti e problemi all'interno d'un più vasto panorama che coinvolga ogni altro essere umano. Per quanto riguarda i diritti, invece di reclamarne di speciali per sé, si esiga il diritto d'ogni essere umano di godere della piena potestà sulla propria vita e sui propri beni. Per quanto riguarda i problemi, come ad esempio la continuità del reddito, invece di adoprarsi a far sì vengano risolte le proprie specifiche vertenze, ci s'impegni affinché venga subito istituita la Banca dei Pubblici Impieghi: così che nessuno venga più lasciato privo d'un minimo di potere e reddito.

Badate: non dividiamoci. Non separiamoci in categorie di nessun tipo, non distinguiamoci, non facciamo campagne che separino gli umani gli uni dagli altri. Facciamo invece corpo unico e compatto tra tutti gli esseri umani visto che tutti di debole carne e fragili ossa siamo fatti. Reclamiamo diritti per tutti e risolviamo problemi che sono o possono essere di tutti ed anche coloro che oggi possono ostacolarci, perché vedono il nostro allontanarci, la nostra arroganza, presunzione e tracotanza, nel porci al centro d'una collettiva attenzione, diverranno nostri coesi sodali. Questo è l'eterno segreto della vittoria: non pensare solo ai fatti propri bensì a quelli di tutti. Reclamate anche voi la PIENA POTESTÀ d'ogni essere umano sulla propria vita e la BANCA dei PUBBLICI IMPIEGHI. E non vi sarà più necessità alcuna di affermarsi o difendersi da soli. Ricordate: o si fa la cosa giusta o stavolta si rimbalza forte all'indietro.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

La Repubblica: accessibile, dinamica, fluida,
osmotica, partecipata, vissuta. Se-re-na.

Siamo una Società di Soci alla Pari
fra loro. Risolviamo tutto insieme.
Ognuno è diverso dall'altro, ma è
nell'unione che diveniamo forti.



BUONI GOVERNANTI < > POLLITICI

Da cosa si riconosce un Buon Governante da un pollitico? E' semplice. Il Buon Governante non accetta di avere intorno a sé acritici assunti a vita nei mai-stati-pubblici impieghi, fedelissimi servitori del posto fisso, della loro carriera e del potere che accumulano. Questo lo fanno i pollitici. Il Buon Governante invece licenzia in tronco codesti spudorati tiranni, monarchi indebitamente sopravvissuti nella Repubblica, istituisce la Banca dei Pubblici Impieghi ed apre così la Res Publica alla democratica partecipazione pro tempore d'ogni cittadino idoneo e per bene, che rispettosamente alla scadenza del suo mandato restituirà al Popolo Sovrano ciò che il Popolo gli ha concesso: l'impiego, il potere, il reddito pubblici. Vedete voi un solo Buon Governante in tutto il Parlamento?

Certo che no. Solo pollitici, poveracci presi da piccoli ed inculcati a sfregio dagli assunti a vita nei mai-stati-pubblici impieghi, dunque ignari di tutto, perfino di cosa sia la Democrazia e cosa comprenda la Repubblica, e di conseguenza incapaci, tutti, di farne una buona soltanto. Se tenete ad un pollitico, se tenete alla vostra vita e quella dei vostri cari, scrivetegli e ditegli chiaro: guarda che tu al momento non sei in grado di governare. Apri la mente e risvegliati. Licenzia immediatamente ogni despota, ogni monarca, ogni tiranno che s'è fatto padrone della nostra Cosa Pubblica, rinchiudilo in casa sua e spalanca invece le porte della Repubblica agli italiani. Smettila d'esser un aspirante dittatore, che si tiene lontano da noi. Diventa finalmente un Buon Governante!

Soci Conterranei, ricordate: è sempre un Buon Popolo a fare un Buon Governo.

Danilo D'Antonio
Monti dell'Evoluzione

Ogni Studio Legale al mondo riguadagni l'umana fiducia
facendosi portavoce dell'illegalità della cessione a vita
di impieghi, poteri, redditi pubblici: sacri beni comuni.

La Repubblica: accessibile, dinamica, fluida,
osmotica, partecipata, vissuta. Fe-li-ce.




PROGRAMMI PER POLLI OD UN PROGETTO PER GLI UMANI?

Non passa giorno senza che spunti un "nuovo" programma pollitico. Le parole son sempre le stesse: ambiente, transizione energetica, innovazione, riforme, semplificazione, diritti a questi, diritti a quelli, doveri per nessuno (se no chi ti vota?) ma tante tasse questo sì. Alla fine tutto si risolve prendendo soldi ai più fessi e dandoli ai più furbi, gravando sui deboli e sostenendo i forti. Davvero è ancora tempo di questi sopraffini programmi pollitici? O non è tempo piuttosto di riorganizzare il Paese, la società, noi stessi? In un modo che la si smetta di tirare ognuno la coperta dal suo lato, verso le proprie convinzioni, i propri interessi, rinunciando alla parzialità in favore d'una società integra: che sia in grado da sé di funzionare benissimo, alla perfezione, capace d'imboccare sempre la via giusta, ponderandola e raffinandola quanto occorre, al fin di soddisfare ognuno senza che si abbiano mai lamentele o proteste.

In fondo un aereo, un'auto, un telefono, un televisore, funzionano benissimo grazie ad un progetto ben concepito, di certo non sulla base di programmi pollitici: di opinioni e sperequazioni. Per questo funzionano e pure bene, altrimenti non darebbero segni di vita.

Ed allora diamo alla società un progetto evoluto, all'altezza dei tempi, di livello almeno pari alla tecnologia di cui godiamo. Ed a questo proposito notiamo che la scienza è avanzata venendo sospinta dalla garanzia del premio per i migliori grazie al sistema dei brevetti industriali. Al contrario la società è rimasta bloccata dalla garanzia della punizione per i migliori per via del sistema del populismo elettorale. Da tempo si sarebbe dovuto rivelare che la Democrazia non poggia affatto sulle consultazioni popolari bensì su una permanenza nel pubblico limitata nel tempo. Invece proprio lì dove la cultura, conseguentemente tutto l'ambito umano, sarebbe dovuta avanzare, quindi nella scuola, nella ricerca, nelle università, è stato edificato un blocco che permane ancor oggi. Perché i docenti, i ricercatori, i professori non hanno voluto dar spazio alla temporalità al fin di rimanere eterni nelle loro posizioni.

Ma non abbiamo scampo se rimaniamo così. Continuando a selezionare la popolazione parlamentare con elezioni popolari trionferanno sempre rozzezza e superficialità. Perché sarà sempre più facile blandir la folla con melliflue elargizioni e lanciare improperi contro i propri avversari piuttosto che costruire una coscienza ed un discernimento, individuali e collettivi, più elevati e raffinati.

Ma se apriamo la Banca dei Pubblici Impieghi verranno selezionate, in modo del tutto indipendente dalle acclamazioni e simpatie della folla, persone che hanno ogni necessaria competenza ed esperienza per il compito al quale si propongono, dal più modesto dei ruoli al più elevato livello, fino in Parlamento. Non vi saranno più fazioni a sbilanciare la pesa e si farà invece proprio quel che necessita.

Su tutti gli incarichi pubblici continuando a governare il principio della temporaneità per evitare ogni pesante deriva.

La società va riprogettata dalle fondamenta, non ritoccata ma rifatta da capo, stavolta su basi giuste quindi solide. Non diretta per di qua o per di là da programmi pollitici che non possono che essere parziali e certamente verranno ribaltati alla prima occasione dalla successiva amministrazione. Urge trovare l'eternità, l'universalità, l'interezza, urge impostare le nostre vite sui principi già sfruttati dalla tecnologia, che così tanti passi in avanti le hanno permesso di compiere. Principi che ora dobbiamo imparare ad usare per amministrare e condurre le nostre società. Fermiamoci qui. Forse vi sarà già difficile da digerire. Ma non v'è via migliore, invero meravigliosa, basta vedere come funzionano bene gli aggeggi che usiamo quotidianamente. Tanti saluti e buona riflessione.

Danilo D'Antonio, grossista d'idee
Laboratorio Eudemonia

Viva la Banca dei Pubblici Impieghi!
Per alternarci nella nostra Repubblica.




Da allodole a leoni

Perché ce la si prende sempre coi politici e mai si vedono gli assunti a vita nei pubblici impieghi, i quali detengono il maggior numero di poteri? Ben 3.500.000 di impieghi/poteri/redditi della res publica: amministrativi, culturali, educativi, informativi, finanziari, fiscali, giudiziari, d'ordine pubblico, militari, repressivi, sanzionatori, sanitari, scientifici, statistici, agricoli, ecologici, edificatori, urbanistici, paesaggistici, etc. Perché questo errore gigantico, massivo? Semplice: perché si è deboli di mente. Gli occhi guardano i politici non perché siano più importanti bensì perché seguono i media che ce li mostrano di continuo.

Ed allora imponiamoci una forte disciplina, usiamo una gran dose d'intelligenza e diciamo: basta coi politici, tanto tra un po' non saranno più gli stessi. Tanto cambiano regolarmente. D'ora in poi ci focalizziamo solo sugli assunti a vita nei pubblici impieghi, i quali invece non cambiano mai e mantengono prigioniera la Repubblica. La tengono all'ergastolo! Pacificamente, legalmente, civilmente faremo di tutto per cacciarli via, per mandare a casa gli assunti a vita nel pubblico impiego ed i precari disposti a tutto pur di divenirlo. Faremo di tutto per far loro restituire la Repubblica al Popolo Sovrano. Questo è il primo dovere di un pubblico assunto.

Perché non conta tanto chi governa, quanto chi sta intorno a chi governa.

1) Apriamo dunque la Banca dei Pubblici Impieghi.
2) Dismettiamo ogni assunto a vita, ogni carrierista.
3) Ci alterniamo tra persone idonee a tempo determinato.

Non siate deboli di mente. Non siate allodole. Siate leoni! Crescete, evolvete, risvegliatevi. Siate seri, migliorate tantissimo rispetto a quel nulla che siete oggi. Ce la potete far benissimo. Tutto cambierà con la vostra partecipazione alla Cosa Pubblica:

1) Apriamo subito la Banca dei Pubblici Impieghi.
2) Dismettiamo ogni assunto a vita, ogni carrierista.
3) Ci alterniamo tra persone idonee a tempo determinato.

Non dimenticatelo più: non conta tanto chi governa, quanto chi sta intorno a chi governa!

I migliori auguri e buon lavoro.

Danilo D'Antonio




UNA SERIA QUESTIONE DI ILLEGALITÀ

L'assegnazione a vita, senza limite di tempo, d'un bene di proprietà comune ad una persona impedisce la fruizione del bene agli altri proprietari e ne fa decadere la qualifica stessa di comproprietà. Riducendola a mero dominio di alcuni, privato d'accesso ad altri. Una tale cessione non può essere eseguita senza che tutti gli aventi diritto sul bene siano prima adeguatamente informati sulla grave perdita che essi subiranno.

In caso di mancato adempimento, l'atto può esser considerato nullo.

1° quesito: perché i cittadini italiani ed europei non sono mai stati informati dei diritti che essi hanno su quel fondamentale bene collettivo, la res publica, parte fondamentale della quale è costituita dagli impieghi, poteri e redditi pubblici e sulle conseguenze della loro cessione a vita, che per loro rappresenta una perdita definitiva?

2° quesito: visto il mancato adempimento nei confronti dei cittadini, informativo del carattere, della funzione e giuridica di bene comune della centralità pubblica, della Repubblica, quindi dello stesso fondamento, coinvolgente e partecipativo, della Democrazia, come può l'atto d'assegnazione a vita d'un pubblico impiego essere valido?!

3° quesito: se quanto detto corrisponde al vero (e non è percepibile come possa non esserlo) considerato che a non adempiere ai doveri del caso sono stati proprio coloro che erano deputati ad applicare e far rispettare la Legge, considerato che proprio non ottemperandovi essi hanno preso definitivo possesso della proprietà collettiva nazionale, della res publica, monopolizzandola e privando la popolazione d'un legittimo e primario diritto di godimento del suddetto bene, può il loro venire considerato un reale atto criminoso da perseguirsi a norma della stessa Legge che non hanno mai applicato? Nel caso costoro avessero effettivamente agito non seguendo l'interesse della collettività ma loro personale, potrebbero essere chiamati a rispondere personalmente del danno subìto dai singoli individui e dalla società in conseguenza della mancata applicazione di quelle regole, chiare e definite, che, se rispettate, avrebbero pure permesso una agevole evoluzione del Paese nel corso degli ultimi decenni?

Per non dir ora del grande avanzamento che il mondo intero avrebbe compiuto godendo d'un simile esempio.

Essendo i magistrati, docenti universitari, costituzionalisti e tutti gli altri attuali grandi proprietari dell'indebitamente permasto stato monarchico (perché questo costoro hanno mantenuto in vigore, facendo sì che la centralità continuasse ad essere ceduta senza un pre-fissato limite di tempo, come ai tempi del duce e del re, escludendo la partecipazione di tanti aventi pari diritti, requisiti e competenze professionali) sfrontati carrieristi medievali che gli stessi governi hanno sempre avuto come riferimento e pure subìto (venendo tutti noi presi da piccoli ed addomesticati, formati, inculcati secondo loro dettami) così pesantamente sospettati dei peggiori crimini di cui umani si possano macchiare: inganno, tradimento e truffa continuata ai danni del Paese e del Popolo, furto reiterato aggravato dallo speciale oggetto della sottrazione, che si aspetta a condurre la questione all'attenzione generale, per liberare le sacre Istituzioni della Repubblica e dotarle infine di personale ligio al principio democratico e repubblicano, consapevole e preparato, ben altra cosa che l'esistente?

Non è questione egalitaria, politica. E' la Legge stessa ch'è stata ed è tuttora da loro infranta ed oltraggiata.

L'Italia è il nostro paese, la Repubblica Italiana è la straordinaria comproprietà nazionale che fa di noi cittadini Soci solidali nel curarla e paritari nel goderne. Dopo tre quarti di secolo d'illegalità, l'Italia si metta in regola. E chi ha sbagliato paghi. Da casta di esseri auto-ritenentisi superiori sia scritto che in realtà la loro è una casta di esseri da ritenersi globalmente, universalmente, inferiori. Massimo rispetto per ogni Pubblico Ufficiale, civile e militare, della Repubblica!!! Appunto per questo coloro che si sono appropriati di questi sacri ruoli li restituiscano subito al Popolo Sovrano.

E così si sappia infine cos'è Democrazia.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ad ogni progetto del Laboratorio compete un premio. Informazioni sul suo dominio Internet.

Ogni studio legale al mondo riguadagni fiducia
facendosi incessante portavoce dell'illegalità
della cessione definitiva dei pubblici impieghi,
poteri, redditi, sacri beni di proprietà comune.

La Repubblica: accessibile, dinamica, fluida,
osmotica, partecipata, vissuta. Se-re-na!

Evviva la Banca dei Pubblici Impieghi! Perché non importa tanto chi governa quanto chi sta intorno a chi governa.

Ed evviva pure Danilo! L'unico umano al mondo che ha aperto le porte della Repubblica ai suoi simili: così che si susseguano l'un l'altro idonei e controllino, migliorino, verifichino l'operato di chi li ha preceduti. Impedendo ogni ingiustizia e potendo anzi ognuno ogni giorno migliorare imparando qualcosa di più. Onore a Danilo! L'unico che garantisca un potere minimo ad ogni umano in Terra. Mai siederà in un parlamento ma il mondo intero sta cambiando tutto da solo. Facendo il lavoro che nessuna eccelsa celebrità o stimato professionista mai si degnò di fare. Hurrah per Danilo! E la Terra gira infine come deve. La vita prende ben altri colori che i foschi attuali. Grazie alla sua teoria del brevetto sociale (che fa avanzare rapida l'Umanità così come il brevetto industriale ha fatto con la tecnologia) ogni progetto o scoperta od innovazione che benefici un Popolo avvantaggia anche il suo autore. In un continuo, ininterrotto tripudio evolutivo.




ARTE! CULTURA! DOVE SIETE?

Con tutti gli imaginifici grandi e piccoli artisti in circolazione, con tutti gli intellettuali celebrati, pagati, premiati, riveriti, sparsi per il mondo intero, ancora non se ne trova uno che aiuti a capire che in Democrazia non possono esserci perenni possessori dei pubblici impieghi/poteri/ruoli. Che non possono esserci dei carrieristi, dei monarchi, dei tiranni. Altrimenti non si vive in Democrazia perché non c'è ancora una Repubblica comproprietà d'ogni cittadino ma sempre permane l'arcaico stato monarchico proprietà esclusiva di una casta e mafia di assunti ed eletti a vita, inevitabilmente dispotico quando non propriamente dittatore.

A cosa servono allora un'arte ed una cultura che non fan che distrarre le persone da ciò che conta realmente, fan perdere loro tempo quindi fiducia nella vita, mai aggiungendo qualcosa di pregno e risolvente? Che ce ne facciamo di un'arte ed una cultura che non hanno pietà d'un mondo così mal messo e tragico solo perché mantenuto e rimasto ignorante anche tramite un'arte stracca, senza contenuto, un mondo ormai persino affetto da impulsi retrogradi? Visto che non riesce ad avanzare ... rimbalza all'indietro.

Attori, produttori, registi e sceneggiatori, filosofi, romanzieri, saggisti ed editori, cantanti e musici, comici ed intrattenitori, documentaristi e fotografi, fumettisti e madonnari, graffitisti, scultori di ghiaccio, pittori di nuvole, poeti tutto amore, cuore e panettone ... a cosa servite se riempite le menti di immagini e pensieri sgarcianti ma privi di sostanza evolutrice, se lasciate il mondo nella tirannide degli assunti a vita e degli eletti a vita in ruoli che sono pubblici ed al Popolo Sovrano devono dunque regolarmente ritornare: per far sì che altri vi possano accedere e portarvi le loro personali esperienze e sensibilità. Solo così essendo possibile una vera partecipazione alla vita pubblica. Solo così potendosi spargere ovunque consapevolezze e saperi.

Dappertutto nel mondo permangono questi tiranni, ovunque di conseguenza c'è un marcato dispotismo se non una pesante dittatura, ovunque vi sono sopraffazioni, vessazioni o vere e proprie violenze, ovunque si cancella la volontà dell'individuo, non c'è un solo Paese che goda d'una centralità che sia davvero pubblica, ovunque le persone vengono estromesse dalla loro stessa res publica, ovunque urge un istituto come la Banca dei Pubblici Impieghi (che permetta ai cittadini susseguirvisi e farvi la loro parte, per giunta in modo indipendente, senza dover cedere ai voleri della massa partitica) e voi ve ne impipate ed anzi nemmeno sapete di cosa qui ora si sta parlando?! Voi stessi siete talmente sciagurati che quando soffiate sulla pollitica fiondate il pubblico contro un qualche governante a voi antipatico (soprattutto perché non vi celebra o foraggia) come se il problema fosse quello e non piuttosto la nera cerchia di assunti ed eletti, tutti indebitamente a vita, perenni monarchi, inamovibili possidenti d'ogni Ente Pubblico!

No. C'è urgente bisogno di artisti e persone di cultura d'ampia visione, che voglian sviluppare se stesse a tutto tondo, avendo occhi ed orecchie dirette dappertutto, una mente aperta, pro-attiva, recettiva e sensibile. Persone che decidano di coltivare un istinto che faccia da energico propellente evolutivo per l'essere umano. Che giungano a capire e piangere per il nulla ch'hanno prodotto finora, prendano coscienza della loro vacuità ed inerzia e vi pongano immediato, brillante e massiccio rimedio. Ordunque!

Sensibilità e cervelli eccelsi, raziocinanti, sublimi o quanto meno accesi ... basta poltrire nella bambagia. Non è arte sana, non è vera cultura ciò che lascia il mondo com'è, che illude l'Umanità finendo per renderla peggiore. Non è arte, non è cultura, quella che mai rimuove veli, quella che anzi tace di quanto più strabocca e strepita la sua urgenza. Di quanto al mondo necessitino una reale Democrazia e delle vere Repubbliche. E' bene lo capiate: quando tutto va in malora, quando scoppiano guerre e violenze, piovono bombe e si muore in massa anzitempo, anche voi artisti non avete alcun lascia-passare. Quindi: finite in fretta la festa e datevi da fare!

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Pacificamente, legalmente, civilmente,
facciamo evolvere l'Italia e l'intero Pianeta.

Evviva la Banca dei Pubblici Impieghi!

La Repubblica: accessibile, dinamica, fluida,
osmotica, partecipata, vissuta. Se-re-na.




Fermiamo il divide et impera
Uniti faremo tutto il necessario

Ognuno faccia pure quel che vuole in base alle proprie percezioni. Ma non sarebbe male accorgersi della strategia in stile "divide et impera" che le persone da un po' di tempo stanno subendo a loro insaputa. Quasi non c'è essere umano al mondo che non si rinchiuda, dietro suggerimento altrui, per emulazione di altri o di sua propria sponte, in una categoria, pensando di divenir più forte unendosi ai propri più diretti simili. Se fino a qualche tempo fa la strategia pollitica basata sulle minoranze poteva avere per queste un qualche positivo ritorno, oggi, in una fase storica di grandiose minacce per l'intera Umanità, a furia di frammentarci in categorie, stiamo divenendo via via sempre più deboli, impotenti, e quindi incapaci di affrontare gli attacchi che gravano addosso a tutti noi indistintamente. Senza contare che proprio il volerci distinguere è il miglior modo per veder sorgere astio nei nostri confronti.

Interrompiamo quindi noi stessi l'approccio che fa comodo ai potenti, i quali, dividendoci, separandoci, possono fare più facilmente quel che vogliono di noi. Invece di continuare a perseguire obiettivi limitati, parziali, d'interesse solo per noi stessi, solo per pochi, identifichiamo ed inseguiamo insieme, uniti, solidali, obiettivi di comune interesse, che incontrino il desiderio d'ognuno.

Se un tempo fu necessario impegnarci per i diritti di alcuni, mancando quelli fondamentali e non esistendo minacce globali, continuare oggi per questa via è oltremodo deleterio. Il problema è reale e cresce di dimensioni. Urge trovare obiettivi che ci uniscano, che non ci separino ma che ci rendano irremovibilmente solidali. Anche perché ogni interesse personale gode d'una corrispondenza in chiave comune ad ogni umano. Quindi perché differenziarci? Siamo un tutt'uno compatto unito da comuni interessi. Non cadiamo oltre nella trappola di pollitici che abbisognano di contrapporci gli uni agli altri per raccogliere voti. Liberiamoci per sempre da costoro.

Danilo D'Antonio




Il miglior investimento della nostra vita

Da tre quarti di secolo viviamo una lunga pausa di dispotismo tra la pesante dittatura che cadde allora e la prossima ventura. In verità mai su questa Terra s'è vissuta una vera epoca democratica, perché fin tanto che i poteri pubblici rimangono nelle mani di una casta di assunti a vita, malgoverno, dispotismi, regimi di vario peso e tipo, non potranno che ottenebrare il nostro buon vivere e perfino benessere e salute. Poco importa infatti se il potere legislativo si rinnova quando tutti gli apparati restano prigionieri dei carrieristi. Le persone subiscono di continuo le loro angherie e la parola libertà si riduce sempre più di significato. Molti in tutto il mondo si sollevano, rischiano perfino la vita, laddove governi supportati da carrieristi e mercenari impongono terribili volontà. Noi siamo fortunati perché godiamo ancora d'un buon margine di libertà ed anche perché abbiamo scoperto l'esistenza di una tecnologia sociale del tutto nuova in grado di permettere uno sviluppo armonico, equilibrato, dunque potente, tanto al Paese quanto agli umani che lo popolano. Oggi vediamo come fare il miglior investimento della nostra vita per conquistare questa nuova organizzazione sociale.

Apriamo una raccolta fondi: raccogliamo denaro per dare incarico ad un buon studio legale di evidenziare l'illegalità dell'assunzione a vita in impieghi non per nulla detti pubblici. Quando l'Italia smise d'essere una monarchia e divenne una Repubblica, gli impieghi, poteri e redditi della centralità dovevano iniziare ad essere concessi a tempo determinato, come avviene per quelli in Parlamento. La proprietà degli apparati si trasferì dal re e sua corte nelle mani del Popolo divenuto Sovrano. Invece intere generazioni di pollitici attivarono un massiccio sistema criminale di voto di scambio (io ti assumo a vita e tu mi voti) e l'Italia rimase soggiogata ad uno stato permasto monarchico: tale e quale era prima della dichiarazione della nascita della Repubblica. Cronache e Storia lo confermano.

Ed anche oggi che il voto di scambio personale ha ceduto il passo a quello con intere categorie, i pollitici si tengono ben stretti gli acritici (perché fidelizzati a vita) burocrati carrieristi. Il tutto impedendo l'evoluzione umana e sociale, locale e planetaria.

Ebbene: la legge ci può salvare. Perché è illegale cedere a vita un bene comune, la fruizione di una comproprietà, niente meno che il godimento della proprietà collettiva nazionale: la res publica. Gli impieghi, poteri e redditi pubblici essendone parte fondamentale.

Una volta dichiarata illegale l'assunzione a vita nella res publica, apriamo la Banca dei Pubblici Impieghi e ci alterniamo a tempo determinato tra cittadini idonei, che non abbiano remore a tornare persone comuni alla fine del proprio mandato. Così che ognuno possa trovarsi sia sopra che sotto e capire, cambiando punto di vista, cosa è opportuno fare per il bene dell'individuo e della collettività.

Ordunque basta col buscarle, basta fallire, basta sconfitte. Siamo persone in gamba. Ce la facciamo eccome. Invece di giocare in difesa, passiamo all'attacco, pacificamente, legalmente, civilmente. Affidiamoci alla legge ed in capo ad un anno siamo rinati! Una volta attivata la raccolta fondi (versando ognuno non più di cento euro, è bene sia un'azione corale) incarichiamo uno studio legale al fin di studiare la miglior strategia ed intraprendere i passi necessari ad ottenere una generale partecipazione alla res publica.

Chi ha qualche abilità mi contatti ed insieme avviamo questo procedimento di capillare e definitiva liberazione dalla tirannide.

Danilo D'Antonio





CAMBIAMO DNA ALLE SOCIETÀ

Urge, come non mai, una conversione religiosa delle nostre società. Per religione, naturalmente, intendendo il senso proprio del termine originario "religare": mantenere le persone unite tra loro e con la realtà più ampia che le contiene fino a riunirle a quella universale. Ed in effetti parole come democrazia, repubblica, religione (si badi: religione intesa non come culti superstiziosi bensì come arte e scienza unificante gli esseri umani) hanno molto a che fare l'una con l'altra. Naturalmente se si permette loro di esprimere l'originale proprio significato.

Chiariamo?

Democrazia significa letteralmente "poteri del popolo". Essa si realizza tramite l'assegnazione pro tempore di tali poteri (e corrispondenti impieghi e redditi) proprio così essi mantenendosi proprietà del Popolo, per questo detto Sovrano. La Democrazia è l'organizzazione unificante, solidarizzante, religiosa per eccellenza. In aggregati umani democratici (davvero tali, non solo dichiarati sbrigativamente sulle carte) ogni parte della comproprietà nazionale che non può esser goduta in contemporanea (come ad esempio invece avviene per un giardino pubblico) è concessa pro tempore a partire dal pubblico impiego. Così che vi sìa coinvolto il maggior numero di persone per sviluppare in ognuna il senso d'appartenenza ad una comunità che così sarà compatta, partecipe, conseguentemente forte, potente.

Oggi le nostre non sono società democratiche e non sono quindi religiose. Sia i Paesi meno avanzati che quelli ritenuti tali. Ogni centralità (indebitamente permasta stato monarchico) si comporta scorrettamente essa per prima, oltraggiando basilari principi civili e legali. Perché non si può ridurre la res publica ad una proprietà privata d'accesso ad altri con pari diritti e requisiti. Tanto che tali aggregati, regolati da norme inique e vessatorie sorrette da una casta globale di tiranni mantenutisi abusivamente, son colme di umani pieni di difetti, corrotti, insoddisfatti, odiosi e scontrosi. Formiamo ammassi divisivi, conflittuali, con umani mal messi solo per via del malefico DNA generato da una centralità prigioniera di tiranni. Umani che per ciò mal si predispongono verso tutto.

Lo sfacelo che sovrasta i nostri Paesi scomparirà però all'improvviso iniziando il nucleo centrale a rispettare la democratica regola delle assunzioni pro tempore. Trasformato l'illegalmente conservatosi stato monarchico in res publica (accessibile, partecipata potenzialmente da ogni cittadino, naturalmente idoneo e preparato al ruolo), una volta terminata la truffa delle assunzioni a vita (che hanno indebitamente perpetuato burocrazia e carrierismo, impedendo democrazia e partecipazione) entreremo in una nuova era in cui, usando correttamente le parole, i fatti potranno procedere bene come mai prima. Ecco i tre passi che tutto risolvono, in Italia come in ogni altro Paese:

1) Istituiamo la Banca dei Pubblici Impieghi.
2) Dismettiamo ogni assunto a vita, ogni prevaricatore.
3) Ci susseguiamo grazie al tempo determinato tra persone idonee.

La cessione a vita della centralità è uso da tempo illegale, da quando divenuta cosa pubblica, res publica. Abusivi sono coloro che se la son presa perpetuando un andazzo dispotico che sarebbe dovuto decadere 76 anni fa. Il nucleo della Società deve per primo rispettare la Legge e questa esige che una comproprietà, specie quella nazionale appartenente al Popolo Sovrano, a questo deve regolarmente, periodicamente, necessariamente ritornare. Altrimenti non è Democrazia bensì becera tirannide.

Tant'è: non c'è ancora la Repubblica ma tuttora criminalmente persiste la monarchia. Rispettiamo il senso delle parole. Avremo una guida sicura, patti giusti e con essi sodalizio, reciproca fiducia e buona sorte senza fine.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio.

Pacificamente, legalmente, civilmente,
evolva l'Italia, la UE, l'intera Terra.

La Repubblica: accessibile, dinamica, fluida,
osmotica, partecipata, vissuta. Se-re-na.

Viva la Banca dei Pubblici Impieghi! Ed evviva pure Danilo! L'unico umano al mondo che apra le porte della Repubblica ai cittadini: così che si passino l'un l'altro la staffetta e controllino, migliorino, verifichino l'operato di chi li ha preceduti. Impedendo ogni ingiustizia e potendo anzi ognuno imparare ogni giorno qualcosa di più. Hurrà per Danilo! L'unico che garantisca un potere minimo ad ogni umano in Terra. La Terra gira finalmente come deve, se dai ascolto a Danilo. Il mondo prende ben altri colori che i foschi attuali.




Mai più vittime di dittature, regimi, tirannidi

Ogni dittatura, regime, tirannide si fonda sull'assunzione a vita di alcuni (o su mercenari propriamente detti) nei pubblici apparati, così da spadroneggiare a volontà sull'estromessa popolazione. La Democrazia si fonda invece (e non può essere altrimenti) sulla partecipazione dei cittadini a tempo predeterminato: così che al suo scadere tornino persone comuni, soci paritari. Esigete anche voi la Banca dei Pubblici Impieghi e tutto s'aggiusterà prima di subito. A che pro denunciare, lamentarsi, disperarsi quando possiamo risolvere ogni problema una volta per sempre dismettendo ogni assunto a vita nei nostri impieghi/poteri? Non a caso detti pubblici!

Dall'acritico e fedelissimo carrierista in stile priebke, passiamo all'attento e premuroso cittadino in stile snowden. Non occorrerà altro per viver felici. Perché non conta tanto chi governa bensì innanzitutto chi sta intorno a chi governa! La Democrazia non sta nel voto bensì nella rigorosa temporaneità di ogni impiego ed incarico pubblico. Liberiamo dunque la nostra santa Repubblica, il nostro amato Paese, la nostra stessa vita, da coloro che hanno avuto la spudoratezza di prendersele. Ogni altro Paese al mondo seguirà il nostro fulgido esempio! E mai più vi saranno dittature, regimi, tirannidi. Mai più alcuna vittima d'esse ci peserà sulla coscienza.

Danilo D'Antonio




Il potere delle parole

Nel marasma di fatti e notizie di questi giorni, il colpo di stato in quel lontano Paese, nel versante dal quale s'alza il Sole, quasi non s'ode. Eppure quell'eco non dovrebbe perdersi nel vuoto. Dovremmo rilanciarla arricchita da una osservazione in grado di risolvere atavici problemi non solo in quella terra bensì in ogni quadrante del Pianeta.

Mai s'è fatto un progresso che non sia stato compreso prima e codificato poi a livello di segni. In questo caso sono le parole, meglio usate, ad essere risolutive. Non dite mai più colpo di stato. Dite colpo ad opera di statali: di assunti a vita in ruoli che, se fossero davvero pubblici, sarebbero ricoperti da persone che si alternano a tempo determinato per poi tornare semplici cittadini, umani qualunque, così da esperire direttamente ciò che hanno fatto.

Semplicemente cessando l'uso della parola stato, sostituendola con la parola statali, sarebbe a dire: assunti a vita burocrati carrieristi, si risolveranno dappertutto, una volta per tutte, problemi così grandi che, cancellati i quali, quasi non riconosceremo più la vita, tanto sarà diversa. L'espressione colpo di stato è concepita apposta per nascondere l'origine d'ogni dittatura e conseguenti sopraffazioni ed atti di violenza: nella cessione a vita d'un bene, un potere, una risorsa così importanti da non poter essere concessi indefinitamente bensì da dover ritornare necessariamente al Popolo, così da redistribuirli e permettere a chi succede di apportare benefiche correzioni.

Tiranno è colui che mai restituisce al suo Paese l'impiego, il potere, il ruolo di pubblica proprietà conferitogli. La dittatura consegue al fatto che, non potendo succedergli altra persona, costui, il tiranno, fa il peggio che vuole. Ma lo fa solo per via di altri tiranni che, esattamente come lui, non restituiscono al Paese ciò che questo ha concesso loro. Non c'è tiranno e non c'è dittatura in quel Paese che bandisce l'assunzione a vita in ogni impiego, potere, ruolo pubblico. Non può esserci. Perché il rinnovo regolare delle persone nella centralità, in tutti gli impieghi pubblici, siano essi legislativi od amministrativi, giudiziari, militari o d'altro tipo ancora, impedisce che alcuni s'impadroniscano di quegli apparati e ne facciano quello che vogliono a spese d'un Popolo estromesso.

Ordunque non si dica più colpo di stato ma colpo ad opera di statali. E si bandisca dal proprio lessico pure le espressioni: ingiustizia di stato (ingiustizia ad opera di statali), ruberia di stato (ruberia ad opera di statali), segreto di stato (segreto ad opera di statali), strage di stato (strage ad opera di statali), violenza di stato (violenza ad opera di statali) e così via. Urge una presa di coscienza: nessun umano è perfetto e la perfezione si può inseguire solo alternandoci l'un l'altro. Così che i difetti dell'uno siano compensati quantomeno dai difetti dell'altro. Ovunque nel mondo ruggisce l'urgenza della Banca dei Pubblici Impieghi: si dismettano gli assunti a vita e si riassuma solo a tempo determinato, non più cercando l'impossibile perfezione di qualcuno ma solo verificando l'idoneità dei candidati. In tal modo saranno scongiurati non solo i colpi di stato ma pure ribellioni e rivoluzioni.

Inviamo dunque a quel Popolo lontano messaggi che siano di solidarietà ma anche pregni di potere trasformativo. Avendo ormai compreso quanto sopra, siamo noi, solo noi, non chissà chi altri ma proprio noi, i potenti in grado di aiutarli a cambiare le cose nel loro Paese. Così come di aiutare il nostro Paese a cambiare e pure qualsiasi altro.

Danilo D'Antonio




Basta coi moralismi
Serve buona organizzazione

Ciò che sta accadendo in un lontano Paese orientale, dove alcuni assunti a vita nei pubblici impieghi hanno preso con la violenza anche il potere legislativo, oltre quelli che già avevano, e, sempre con la violenza, reprimono le legittime proteste dei cittadini, arrivando anche ad ucciderli, ci aiuta a far un gran passo in avanti verso la trasformazione di questo becero mondo. Infatti altri assunti a vita nei pubblici impieghi stanno partecipando loro stessi, anch'essi a rischio della vita, alle proteste contro l'operato di quegli altri assunti a vita nei pubblici impieghi così propensi alla violenza. Ed è qui che si palesa uno dei trucchi prediletti di questo retrogrado sistema per mantenersi in piedi nonostante il lungo scorrere del tempo! Perché, ovunque nel mondo, molti degli assunti a vita nei pubblici impieghi si voglion sempre mostrar "buoni", rispetto ad altri assunti a vita nei pubblici impieghi invece palesemente "cattivi". In realtà ogni assunto a vita nel pubblico impiego è cattivo: perché s'è appropriato d'un bene, d'una risorsa, un potere, un reddito, che appartiene al Popolo, ai cittadini tutti, ed allo stesso tempo avalla questa illegale cessione a vita del sacro bene comune, della res publica. Causando infiniti problemi a persone e Paesi. Indistintamente tutti gli assunti a vita nei pubblici impieghi, anche i più caritatevoli, infermieri e medici compresi, si sono impossessati di qualcosa che non solo è di proprietà del Popolo Sovrano ma è anche bene che sia accessibile e praticato da molti: appunto per evitare ogni blocco, marcescenza, sedimento del potere, ogni area cieca che inevitabilmente, a volte in modo eclatante ma comunque sempre, introduce distorsioni nel sistema e perfino gravi impedimenti al buon andamento delle cose. Chi vuol viver libero e sereno esiga dunque la regolare dismissione d'ogni assunto nel pubblico impiego. Basta col dar retta a chi riduce sempre tutto ad un moralismo oscurantista, a chi divide l'umanità in buoni e cattivi. E' la buona organizzazione sociale a trasformare anche il peggiore tra gli umani in una persona squisita ed il peggiore dei Paesi in un luogo meraviglioso. Con la Banca dei Pubblici Impieghi vedremo inattesi prodigi compiersi ovunque.

Non dimentichiamolo: Democrazia non consiste nel voto ma nella temporaneità dell'accesso al pubblico. Democrazia è pratica pacifica per eccellenza. Regolarizzando la periodica uscita dal pubblico, si evita che, prima o poi, il Popolo Sovrano si rechi a prendere chi non vuol restituirlo e lo trasporti via di peso. E' regola che impedisce ogni tirannide e previene sanguinosi interventi tardivi.

Danilo D'Antonio




Pennuti al governo fanno i cuochi felici

L'arroganza del presuntuoso la si vede bene quando alcuni, arrabbiati, insoddisfatti, pretendono di salir dritti al governo (o di dir a questo cosa fare) occupandosi in prima persona delle decisioni pubbliche, mai invece esigendo indietro i pubblici impieghi, le mansioni publiche. Così da parteciparvi impegnandosi prima in più umili incarichi e poi, pian piano, man mano che si apprende, capisce e conosce, giungere, se proprio si dovesse brillare di luce propria, a dir la loro, direttamente o per interposto delegato, sulle conclusive e delicate questioni decisionali.

Governo del popolo?! L'equivoco e sfacelo è totale.

I risultati di questa pazzia si vedono subito quando chi è ignaro di tutto, impreparato, accede, lui/lei o delegando altri, al potere legislativo. Il misero di mente non s'avvede che vi sono 3.500.000 di impieghi pubblici, cioé poteri, in qualcuno dei quali è necessario far prima esperienza per poi far arrivare la sua voce, od occupare un posto, in Parlamento. Lo sciagurato s'è lasciato acriticamente ammannire che democrazia vuol dir "governo del popolo". Non comprende che Democrazia vuol dire Poteri al Popolo: non solo il legislativo bensì tutti i poteri! Il disgraziato non capisce che gli assunti a vita nei pubblici impieghi, i burocrati carrieristi, i monarchi indebitamente permasti nella Repubblica, gli hanno messo a credere che solo il potere legislativo conta, che solo quello va soggetto a democratico periodico rinnovo, al solo scopo di mantenere lo stra-malefico posto fisso da tiranno, che duci, imperatori e re avevano creato per fidelizzare alcuni e spadroneggiare così su tutti gli altri.

Il pollo vien spennato e fritto nell'olio bollente.

E questa è la tipica fine di coloro che son così debosciati da non mettersi mai in discussione al fin di azzeccare la via giusta. I veri furbi, ricolmi di risorse, coloro che senza far baccano, senza farsi vedere, con poche mosse manovrano il mondo, lasciano ai pennuti, aspiranti la cottura, piena libertà di fare le loro insulse prodezze. Così che ad un certo punto, dopo i loro continui fallimenti, tutto torni come prima.

Signore e signori pennuti!

Sta solo a voi spezzare questo meccanismo di cui siete protagonisti. E' sufficiente esigiate la Banca dei Pubblici Impieghi: si dismettono gli assunti a vita, i tiranni nell'ombra, e ci si sostituisce loro alternandoci tra persone competenti, idonee, preparate, a tempo pre-determinato.

Così davvero vedrete un mondo mai visto!

Danilo D'Antonio





PARLIAMO UN MOMENTO DI SQUOLA?

Perché è bene si sappia che c'è squola e scuola.

Dicesi squola quella posseduta dagli assunti a vita, dai burocrati carrieristi, i quali non diffondono una cultura corretta perché chiarirebbe cosa realmente esprimono concetti come Democrazia e Repubblica e si renderebbe subito evidente il carattere indebito della loro permanenza a vita in una struttura pubblica, il loro essere monarchi nella res publica. Scuola invece è quella in cui gli insegnanti si alternano fraternamente e quindi fanno avanzare la cultura, raccontando e spiegando le cose per come realmente sono.

Oggi a che pro andare a farsi inculcare a squola? Quando i migliori insegnamenti si trovano facilmente altrove. Un altro esempio?

Nella squola si definiscono "religioni" i meri miti e culti superstiziosi. Non v'è traccia di quell'arte e scienza unificatrice, di umani e popoli e di questi con la realtà cosmica, ch'è invece la Religione. Di fatto la squola, posseduta da assunti a vita burocrati carrieristi (o precari aspiranti tali disposti a tutto pur di divenirlo) è fabbrica di una umanità arcaica, gretta, ignorante, rozza, superficiale e di conseguenza pure violenta. Al contrario la scuola fatta da persone serie ed in gamba, che esse per prime cercano la verità, da persone che hanno ribrezzo del posto fisso e si passano invece la staffetta, è maestra di vita e fonte d'ogni benessere.

Chi ha figli a squola farà bene ad esigere una vera scuola: in cui insegnino persone idonee e preparate, certo, ma anche ricche di esperienze diverse e per questo appassionate, fresche, intuitive ed obiettive. Grazie alla Banca dei Pubblici Impieghi si disporrà di una vera Repubblica e si godrà di una reale Democrazia. Questa nuova società sarà inevitabilmente religiosa: unita dalla condivisione della proprietà comune, rafforzata dallo stabilirsi d'ogni verità finora nascosta, consapevole del suo ruolo nell'ampio progetto del Cosmo.

Per i furbi ignoranti della squola (e tiranni tutti della res publica) invece ... è fernuta ‘a zezzenella! Fuori tutti di lì. Restituite immediatamente al Popolo Sovrano ciò che al Popolo appartiene ed al Popolo va periodicamente ritornato.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Pacificamente, legalmente, civilmente,
evolve l'Italia e l'intero Pianeta.

Evviva la Banca dei Pubblici Impieghi!

La Repubblica: accessibile, dinamica, fluida,
osmotica, partecipata, vissuta. Fe-li-ce!




Snap! ... Ed il mondo guarisce!

Ovunque nel mondo si vedono persone gravemente compromesse sul piano intellettuale da professori finto progressisti ed in generale da una continuamente inculcante casta di assunti a vita nel pubblico impiego. Quanto sono nocivi!

Per mantenere il posto fisso, i carrieristi pubblici hanno indirizzato le giuste rivendicazioni dei cittadini, per una società che fosse davvero tale, quindi solidale, verso il settore economico privato, riversando su questo un peso crescente. Gli assunti a vita nel pubblico, polliticando a destra e sinistra, si sono inculcati gli umani così a fondo, che ancora oggi chi sta a sinistra pretende che a garantire il lavoro sia l'economia privata e non piuttosto, com'è giusto sia ed il nome stesso lo dice chiaramente, l'economia pubblica, alternandoci a tempo determinato. E chi sta a destra, pur il privato soffrendo per l'indebito peso, non trova una logica capace di risolvere l'inguacchio.

Ci si rende conto di quanto si sia ora in pessime condizioni mentali? Si vive in un mondo completamente ribaltato. Perché al fine di rimanere avvinghiati al posto fisso, i burocrati hanno costruito una cultura del tutto posticcia. Ordunque: si prenda coscienza della incredibile discrepanza tra ciò che si ha in mente e la realtà. Ci si accorga che a contribuire a radicare questa incapacità, di cogliere la vita per come realmente è, sono state e sono tutt'ora innumerevoli associazioni malefiche sparse in tutto il mondo nonché tantissimi filosofi, guru e rivoluzionari da quattro spicci che sempre contro il settore privato fiondano chiunque e mai aiutano a riconquistare la res publica.

Una volta ripresaci la quale (come sarebbe dovuto avvenire tre quarti di secolo fa, se gli stessi padri dichiaranti la Repubblica non si fossero fatti inculcare loro stessi), i cittadini potendosi alternare nei suoi impieghi/poteri, anche il settore privato non potrà che trasformarsi a sua volta, tanto nel suo modo d'agire quanto nelle sue finalità.

Tutto ciò ad alcuni può apparire incredibile ed ognuno giudichi personalmente se a vincere questo conflitto di idee debbano essere milioni di scellerati ingannatori omissivi o la santa logica, il buon senso ed il puro raziocinio. Ma pensate: le menti di miliardi di esseri umani guariranno all'improvviso, all'unisono, nel momento in cui dirigeranno i loro occhi non più sui governi ma sui finora rimasti invisibili assunti a vita nei nostri pubblici impieghi/poteri.

E SNAP! Sarà come risvegliarsi con uno schiocco di dita da un perfido incantesimo.

Il male del mondo s'impernia tutt'ora su quell'eterno posto fisso, ancora finto pubblico, che non è un mero vezzo bensì vero e proprio abominevole furto di quanto i popoli hanno di più caro: la loro res publica, la Repubblica.

Buon risveglio a tutti, dunque, auguri e saluti carissimi!

Danilo D'Antonio



I due settori privati

C'è un mare di gente che lamenta chi, da una parte, l'inettitudine del pubblico e chi, dall'altra, la privatizzazione del pubblico. Poverelli! Entrambe le parti sono così sature di sciagurati da non comprendere che il PUBBLICO, il vero pubblico, in realtà non c'è mai stato. La Repubblica (Res Publica in lingua madre) non è mai stata costruita, la Democrazia non è mai stata realizzata. Sì, perché ciò che i privi di occhi propri non vedono è che il "pubblico" è in realtà sempre rimasto una COSA LORO: degli assunti a vita nell'ancora finto-pubblico impiego, una proprietà privata essa stessa di cui sono padroni i burocrati, i carrieristi, figure di monarchica/fascista concezione e memoria.

Di fatto vi sono due privati: uno è quello giustamente definito tale e l'altro è quello spacciato per pubblico. Il primo funziona bene perché ha piena corrispondenza col reale. L'altro genera un mare di problemi perché fondato su omissioni e falsità.

Povero mondo, che misero Pianeta, se ancora non vi è altro uomo sulla Terra a dire: gli assunti a vita, licenziamoli ora, tutti. Apriamo la Banca dei Pubblici Impieghi ed alterniamoci noi gente davvero in gamba e per bene nella nostra Repubblica.

Sì, perché che professionalità vi può essere in coloro che non sono grado di capire da soli che la Repubblica non può essere proprietà di alcuni, privata d'accesso ad altri con pari diritti e requisiti professionali?! Allora dov'è la differenza con la tirannide?

Quando avverrà l'evoluzione, tutto cambierà. Il Pubblico inizierà a funzionare come mai prima d'allora, perché a curarlo non saranno più dei mercenari bensì gli stessi legittimi proprietari della Repubblica: i cittadini. Inizieremo a vivere come mai abbiamo vissuto: non si farà più come vogliono associazioni, congreghe, cricche, elite, gruppi, lobby e mafie che proprio dai burocrati si aspettano che applichino acriticamente ogni legge da loro dettata ai governi. Allora sì cesseremo d'essere membri e sudditi e diverremo soci paritari, persone consapevoli e coscienti, mature e responsabili. Liete, felici e soddisfatte. Figuratevi che perfino i padri fondatori non ce la fecero a cambiar nulla del vecchio Stato monarchico! Ed a noi spetterà invece la stima sempiterna d'ogni essere umano che nascerà sulla Terra.

Pubblico, privato: la questione è tutta ancora da mettere a fuoco.

Danilo D'Antonio




CHE COS'È LA BANCA DEI PUBBLICI IMPIEGHI?

Una società è fatta di individui che si uniscono per esser più capaci e forti di quanto potrebbero da soli. Ogni società contiene quindi in sé un aspetto comune, pubblico, ed individuale, privato. Se quest'ultimo è soggetto ad un solo principio di base (persone ed attività vanno rispettate fin tanto che esse rispettino tutti e tutto) il primo ha due principi fondamentali da seguire: quel che c'è si divide, quel che c'è da fare si fa. Da queste due linee guida nasce la Banca dei Pubblici Impieghi.

Concediamoci una immaginazione.

Sediamo davanti al monitor, ci rechiamo sul sito della centralità pubblica e ci rapportiamo con l'insieme delle sue attività. Abbiamo già preso il nostro account e quando occorre lo aggiorniamo. Ora vi riportiamo le competenze che abbiamo acquisito ultimamente e le conoscenze che vorremmo guadagnare alla prossima occasione lavorativa. Abbiamo già riportato corsi e studi, preferenze ed esperienze, attitudini ed aspettative ed ora mettiamo tutto in ordine. Definiamo l'area geografica entro la quale vorremmo rimanere o dove vorremmo recarci, diciamo al sistema quando vorremmo prendere servizio, esponiamo tutto ciò che serve per qualificarci ed utilizzarci al meglio e per far sì che si trovi un inserimento adatto e gradito a noi e per il quale naturalmente fossimo pienamente idonei.

Ecco pronta la schermata con la rosa delle disponibilità! Le ordiniamo a piacimento: per tipologia, durata dell'incarico, località, retribuzione, data di dismissione del presente addetto e subentro del nuovo che saremmo noi. Scelto! Grazie alla Banca dei Pubblici Impieghi abbiamo trovato un lavoro prima ancora d'averne bisogno. Così ora faremo a meno del reddito di cittadinanza (che c'ha assistito per un po', dopo un periodo di lavoro nel privato, e stava comunque per scadere) e passeremo ad altra attività che ci benefici, sì, finanziariamente ma ci dìa anche interiormente ampliandoci la mente.

Sappiamo già che anche l'assunzione nel settore pubblico non avrà scadenza illimitata, perché è corretto, giusto e legale sia così. In modo che in molti comproprietari della Res Publica vi possano accedere, ne beneficino e vi apportino le proprie sensibilità. Altrimenti che pubblico sarebbe?! Senza contare che, essendoci un flusso umano continuo che fa comunicare le attività pubbliche con l'esterno, si ha una percezione amplia e completa di quanto avviene, uno scambio di informazioni e saperi che altrimenti rimarrebbero confinati, male usati e mancanti in tante situazioni dove invece occorrerebbero e tanto i cittadini quanto gli stessi governanti ne possono così beneficiare.

Ripensiamo a tutte quelle volte in cui, mancando un regolare rinnovo del personale, l'arcaica centralità monarchica aveva ignorato essa stessa o tenuto nascoste (quindi non s'erano nemmeno potute diffondere all'esterno) informazioni importanti che ci avrebbero evitato tutti quegli abusi ed ingiustizie, quelle corruzioni, quelle esasperazioni, quegli inquinamenti, quel mal vivere che invece in 76 anni di falsa democrazia, di finta repubblica, avevano abbondato così tanto da non lasciarci mai senza. Senza considerare i mancati avanzamenti, nella cultura, politica, società, nell'essere umano, conseguiti alla mancata circolazione di elementi fondamentali per il buon vivere e progresso.

Che tragici tempi erano quelli ... Per fortuna ora son passati.

Bene, stavolta abbiamo scelto un lavoro fuori della nostra zona, meglio cambiar vita ogni tanto. Da quando sono stati licenziati i carrieristi, che s'erano presa, chiatti chiatti, zitti zitti, la nostra santa Res Publica e tenevano imprigionata la nostra stessa vita, è cambiato tutto. Dalla filosofia all'urbanistica, dal modo di pensare al modo di abitare! La vita è diversa, meravigliosa. Così possiamo scegliere una bella situazione residenziale e ci andiamo subito, per cominciare a conoscere il posto e la gente. Se ripensiamo a quando i burocrati ci dicevano: ma serve esperienza, professionalità ... Già, erano così esperiti (in burocrazia, dispotismo, tirannide) e professionisti (abbarbicati al posto fisso) da non rendersi conto che era illegale dare via a vita una comproprietà!

Che Storia! Costoro per 76 anni mantennero un Paese, che aveva dichiarata la Repubblica, sottomesso al precedente stato monarchico/fascista! I padri fondatori non fecero altro che cambiargli nome. E per mantenere tutto saldamente come ai tempi del duce e del re son stati sempre così tanto osannati.

E' proprio vero: da quando gli impieghi della centralità son stati resi pubblici, democratizzati, con assegnazioni rigorosamente a tempo determinato, da quando è stata finalmente eretta la Repubblica Italiana, da quando il nostro Paese è divenuto una Democrazia, tutto va finalmente a stragonfie vele.

La vita ora sorride a tutti.

... Pofff!

Vabbé, fino ad ora s'è trattato d'un sogno. Ma chi compie il proprio dovere, chi lavora, chi ogni giorno si dà da fare, i sogni li realizza. Non s'abbia dunque alcun dubbio: l'Italia e gli italiani avranno ciò che spetta loro. Un umano che rimanga nel giusto, anche da solo, prima o poi ce la fa.

Perché non c'è miglior e più potente alleato della Realtà delle Cose.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Pacificamente, legalmente, civilmente,
evolva il Paese, la UE, la Terra intera.

La Repubblica: accessibile, dinamica, fluida,
osmotica, partecipata, vissuta. Se-re-na.

Evviva la Banca dei Pubblici Impieghi!

Ed evviva pure Danilo! L'unico umano al mondo che apra le porte della Repubblica ai suoi simili: in modo che si susseguano l'un l'altro idonei e controllino, migliorino, verifichino l'operato di chi li ha preceduti. Impedendo così ogni ingiustizia e potendo anzi ognuno imparare ogni giorno qualcosa in più migliorando se stesso. Viva Danilo! L'unico che garantisca un potere minimo ad ogni umano in Terra. Mai siederà in un parlamento ma il mondo intero sta cambiando tutto da solo: facendo il lavoro che torme di eccelse celebrità e stimati professionisti mai si degnaron di fare. Viva Danilo! La sua tecnologia societaria (Democrazia = comproprietà e condivisione della Res Publica) non ha eguali al mondo! Viva a Danilo! Ed il mondo prende subito ben altri colori che i foschi attuali.




La politica non dà più fiducia? Passiamo oltre!

Sempre più persone dicono di non credere alla politica. Tanto che il versante di coloro che si astengono dal votare pesa sempre di più rispetto a quello di coloro che, per interessi circoscritti, vanno ad apporre la loro bella crocetta dove pare loro più conveniente.

Ebbene è tempo che la crollata fiducia di molti nella politica evolva ad una visione più complessa e raffinata. Non limitiamoci a dire che non crediamo più alla politica. Diciamo piuttosto che non riteniamo che il potere legislativo sia sufficiente, da solo, a realizzare la Democrazia d'un Paese, ad erigere la Repubblica d'un popolo, a garantire la libertà d'una persona. Ed infatti è proprio così! Perché i poteri della centralità sono numerosi e solo per via di una criminale pollitica (cui ha sempre fatto comodo mantenere tutto com'era) tale immensa mole di apparati non è ancora stata resa democratica: restituita al Paese allo scadere di un tempo predeterminato. La res publica, che i padri dichiaranti avrebbero dovuto fondare per poi edificare, rimase invece regno burocratico: proprietà esclusiva di carrieristi assunti a vita. Venendo continuamente ingannate le persone, tradito il Paese, truffato il Popolo.

Chi non crede più alla politica non si contenti allora di dir così. Esprima invece il pensiero che tutti gli apparati amministrativi, culturali, educativi, informativi, finanziari, fiscali, giudiziari, d'ordine pubblico, militari, repressivi, sanzionatori, sanitari, scientifici, statistici, agricoli, ecologici, edificatori, urbanistici, paesaggistici, etc. siano regolarmente restituiti al Paese per far sì che gli italiani possano, desiderandolo ed avendo i requisiti d'idoneità necessari al ruolo prescelto, alternarsi a tempo determinato grazie ad una nascenda Banca dei Pubblici Impieghi. Allora sì che, circondandosi non più di burocrati bensì di democrati, i governi inizieranno a far le cose giuste! Perché non conta tanto il potere legislativo bensì chi gli sta attorno e lo consiglia.

E non siamo pessimisti! Ciò che non avviene per decenni, secoli e millenni, all'improvviso accade. Come succoso frutto che, giunto il suo tempo, cade dall'albero dritto nella mano di chi sa attendere e prepararsi, la Democrazia finalmente ci cadrà in braccio anch'essa!

Danilo D'Antonio




La felicità del privato dipende dalla salute del pubblico

Da tempo si carica il settore economico privato col peso d'una garanzia del reddito che spetta invece al settore pubblico sostenere. Mentre il settore privato ha pieno diritto di mantenersi libero da tali gravami, questi al contrario sono esattamente il fine primo ed ultimo della Repubblica: la società dotata di beni, enti, impieghi, poteri, redditi, risorse, di proprietà comune, condividendo le quali si ha un Paese democratico, unito, solidale.

Guaio è che i professori, nelle cui menti si origina ogni mossa legislativa che verrà poi ratificata dai governanti, sono così attaccati al loro posto fisso, dal quale si diparte la loro carriera e potere, da non aver mai permesso alla dichiarata Repubblica di sorgere e sostituire il vecchio stato monarchico: aprendo i pubblici impieghi ad una ampia partecipazione tramite la loro assegnazione a tempo pre-determinato. E così il settore privato è stato gravato d'un crescente peso sociale che spettava al pubblico ed ultimamente si è perfino giunti a dar via denaro gratis. Pacchia destinata a terminare presto, perché non si può certo usare la zecca come fosse una fotocopiatrice.

La Banca dei Pubblici Impieghi è giusto l'Istituzione che spazza via la dotta confusione generata dai professori. Ragionando in modo rigorosamente a-professorale, tutto si sistema in bell'ordine. Il settore privato ritrova la sua piena libertà ed il settore pubblico assume la funzione che gli spetta: aggrega il popolo aprendo la res publica ai cittadini senza però radicarli in essa; offre un reddito ma in cambio della produzione di beni e servizi pubblici.

Il settore privato può così scoprire che ha tutta la convenienza affinché il settore pubblico conservi sostanza, tendendo all'equilibrio di peso col suo contraltare. Grazie ad una certa consistenza del settore pubblico, il settore privato si può mantenere libero da pesi sociali. E rinnovando periodicamente il personale pubblico con la Banca dei Pubblici Impieghi, non vi sono più i perfetti burocrati selezionati col tradizionale concorso bensì persone idonee più che interessate a mantenere il Paese e la loro vita libere da ogni indebita ingerenza, controllo e sopraffazione.

Ripetiamolo: se il settore privato soffoca il settore pubblico poi sarà costretto a portare il peso che spetta a quest'ultimo. Non solo! Controllo ed imposizione non avranno fine se non si avvia un'adeguata produzione del pubblico che guidi il privato senza coercizione bensì per il tramite di una corretta competizione tra i due emisferi economici.

Se vogliamo liberarci dall'immane groviglio in cui ci hanno condotto i professori, non dobbiamo far altro allora che restituire alle parole il loro proprio senso e significato ed a logica e raziocinio il posto d'onore che spetta loro.

Danilo D'Antonio




EPOPEA DELLA REPUBBLICA
la lunga via verso la legalità

Il Pubblico Impiego s'è fatto una brutta fama. Ma è per colpa di alcuni. Altri invece svolgono una funzione preziosa per la società, compiendo un'attività impegnativa, pesante, perfino usurante, e venendo pure retribuiti in modo non adeguato. Non è un caso che, specie in tempi come questi, difficili da ogni punto di vista, molti sono allo stremo.

Allora ... cambiate mestiere, dimettetevi. Fate posto ad altri.

Non è mica obbligatorio occupare a vita un impiego pubblico. Anzi! E' perfino illegale. Anche se coloro i quali sono pagati per applicare e far rispettare la legge non ci hanno mai voluto far caso, non si può certo assegnare a vita una comproprietà nazionale (cos'altro è il Pubblico Impiego se non un bene di proprietà comune, una comproprietà del Popolo Sovrano?) senza aver prima avvertito tutti gli altri comproprietari, i cittadini italiani, della grave perdita che subiranno ed averne ricevuto un espresso consenso. Ora: qualcuno è mai stato interpellato al riguardo? Qualcuno ha mai chiesto se ritenevamo giusto che alcuni possedessero a vita (una perdita definitiva per noi cittadini coevi) qualcosa di così importante come la centralità, che, non è un caso, viene definita pubblica perché bene collettivo?

Immaginiamo di aver comprato delle biciclette con dei nostri amici. Ad un certo punto alcuni di loro ci son saliti sopra e non ne sono più scesi. Come la prenderemmo? Le bici le si è comprate tutti insieme ma poi, senza un patto che specificasse il contrario, ci troviamo nell'impossibilità di usarle perché alcuni "amici" se le son prese per loro.

Ebbene una settantacinquina di anni fa noi italiani conquistammo una bicicletta, molto bella, chiamata Repubblica, avendo strappato dalle mani della brutta gente che l'aveva prima la centralità decisionale e mansionale del Paese. Tutti quelli ch'erano dentro, tranne una superficiale scrematura, chiatti chiatti, zitti zitti, vi rimasero per tutta la loro vita attiva e, quando infine se ne andarono, altri presero il loro posto e fecero lo stesso. Nessuno ci disse:

"Ehi, cari Italiani, con il passaggio dalla monarchia alla Repubblica, la centralità decisionale e mansionale del Paese cessa d'essere uno Stato monarchico e diviene Res Publica, una comproprietà appartenente al Popolo non per nulla Sovrano. Ciò significa che nessuno più può detenere a vita un impiego (decisionale o mansionale) pubblico, perché tutti abbiamo diritto, avendo i requisiti necessari al ruolo, a fornire un nostro concreto contributo al Paese. Come del resto da tempo avviene in Parlamento, dove nessuno si sogna di rimanere oltre un tempo determinato".

I padri fondatori si limitarono a liquidare la cosa con una frase che più vaga non avrebbero potuto scrivere: "... E' compito della Repubblica rimuovere gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese ...". Ma qualcuno ci ha mai chiesto: 'sta Res Publica, 'sto Pubblico Impiego (poteri e redditi), la affidiamo a qualcuno finché si regge in piedi e gli altri li lasciamo fuori, oppure ce la condividiamo e vi partecipiamo fraternamente, da soci paritari, come esige Democrazia?

Perché Democrazia si ha col periodico rinnovo degli addetti nel pubblico: quando scade il tempo concesso, avvengono nuove elezioni (per l'ambito decisionale) od altro genere di assunzioni (per quanto riguarda l'ambito mansionale).

Ora: non dimentichiamo che l'assunzione nel pubblico fu sistematicamente usata per raccogliere voti. Il criminale sistema del voto di scambio (tu mi voti, io ti dò il posto fisso) è stato per decenni metodo indiscusso d'assunzione. Ciò significa che lo Stato era ricolmo di criminali (eletti ed assunti) ed anche quei pochi ch'erano stati onesti nulla dissero al riguardo, rendendosi complici. Poteva uno Stato criminale pensare a rendersi democratico? Tanto che pure quelli venuti dopo, manco loro han mai posto l'aurea questio: perché ci teniamo ancora 'sto Stato tiranno?!

Ma ora basta: Internet dà ad ognuno un potere incredibile. La possibilità di osservare e pensare coi nostri propri sensi smettendola di rimanere intellettualmente succubi di quell'orrida congrega di professori padroni della cultura.

E così la conclusione è una: l'assegnazione a vita di un sacro bene comune com'è un Pubblico Impiego/Potere/Reddito non è valida, è contro la Legge dagli stessi assunti a vita richiamata ad ogni istante quando si tratta di metterci le mani addosso. Assunti a vita, burocrati, carrieristi: siete i più grandi abusivi che la Storia mai ricorderà. Avete la pretesa d'essere professionisti, esperti, esseri superlativi superiori a chi è rimasto fuori. Dove finisce 'sta professionalità quando si tratta di restituire al Popolo Sovrano quel che il Popolo Sovrano v'ha concesso?!

Ebbene: fuori tutti di lì.

Vi potete solo vergognare. Vi siete approfittati di persone non abituate ad osservare con i propri occhi, a ragionare con la propria mente. Ma ora siete stati scoperti. Venite dunque fuori con le mani in alto: in segno che avete ben compreso che nessuno si può appropriare di una comproprietà. Arrendetevi alle evidenze ed inchinatevi alla Repubblica.

Massimo rispetto comunque e sempre per la divisa e le Istituzioni: per questo chi se l'è prese a vita le restituisca.

Da una società fondata sull'illegalità e sperequazione dell'appropriazione a vita di un bene comune, che non può che replicare illegalità e sperequazione capillarmente ovunque, in ogni angolo della società, passiamo ora ad una società basata su fraternità e legalità. Una società in cui, al posto di uno spesso non voluto, ma obbligatorio, rispetto verso gli altri, si diffonda ovunque, tra tutti i suoi membri, una sincera spontanea reciproca ammirazione e stima.

Quel che manca alle società moderne è l'applicazione di quell'arte e scienza ch'è la Religione (da non confondersi con i culti superstiziosi). Gli esseri umani non possono unirsi a formare una società senza il ricorso ad Istituzioni che solidarizzino. La Repubblica, sacro bene su cui v'è comunione del diritto di proprietà, è pura sostanza religiosa.

La vita è confusa ed orribile quando è costruita da tiranni che si spacciano per ciò che non sono. Diviene chiara e meravigliosa se immaginata da persone meravigliose: i Democrati. Possano finalmente comparire ed illuminare la Terra.

Danilo D'Antonio



Né Stato statale, né SuperStato privato

Urge che le persone, con tutti i requisiti necessari al ruolo, possano alternarsi nella gestione della centralità pubblica del proprio Paese, sostituendosi ai carrieristi. Questo nascendo nucleo centrale, chiamato Repubblica, Res Publica nella lingua madre, è completamente differente, persino opposto a ciò che giustamente non si desidera vedere più: il vecchio Stato tiranno, despota e dittatore, d'origine monarchico/fascista.

La Repubblica è composta da persone, non da burocrati. Il che è determinante: l'assenza di analisi critica di quel che si sta facendo, come esecutori del potere legislativo e carrieristi, lascia il posto ad una attenta disamina di quel che si costruisce e che poi ricadrà in capo all'essere umano. Questo notevole passo in avanti è essenziale. Lo è sempre stato ma ancor più lo è ora visto che stiamo per essere tutti rapidamente travolti dall'avvento robotico. Solo una centralità pubblica costituita da esseri umani può salvarci dal SuperStato privato globale.

Dobbiamo tener presente che non vi è vera competizione e differenziazione d'intenti e produttiva tra soggetti tutti appartenenti al settore privato. I privati finiscono per costituirsi in un blocco unico e non hanno difficoltà a sovrastare i popoli come ed ancor più fossero parte d'uno Stato tradizionale. Uno Stato costituito dall'aristocrazia privata, ma abominevole centro di potere opprimente e vessante chiunque.

E' bene giocare con queste idee, rigirarcele tra le mani interiormente. Va capito in fretta che solo una centralità fatta di persone (non più di burocrati) ci può salvare da un settore privato che si coalizza contro l'essere umano come fosse il peggior Stato al mondo. La Repubblica serve gli interessi degli esseri umani impedendo tanto il sorgere di uno Stato tiranno quanto la sopraffazione da parte di un SuperStato Privato.

Ordunque è l'essere umano nudo e puro (noi tutti, prima d'ogni superfetazione professionale) che abbisogna d'aiuto ed invita a ragionar su tutto ciò, a svilupparlo e spiegarlo meglio di quanto possa fare una persona. Solo una centralità fatta di persone può aiutarci nell'avvento robotico.

Coltiviamo pensieri freschi di giornata, lasciamo perdere i guru del passato. Di quel che abbiamo davanti noi, ai loro tempi non c'era traccia.

Danilo D'Antonio

addendum delirans

E' una eccezione fantastica che sul Pianeta Terra si stìa affrontando questo tema disponendo già d'un pensiero sviluppato per venirne fuori. Non su tutti i Pianeti si è così fortunati. Su molti di essi l'umanità è stata già eliminata dai robot accesi in origine dal SuperStato Privato. Sta a noi evolvere rapidamente, affinché la Terra sia più potente degli altri Pianeti, senza che a rimetterci sia l'umanità, senza farci sostituire brutalmente dalle macchine. Noi umani siamo grandi. Scalzando i carrieristi pubblici, tutto andrà bene. Il cambio di specie sarà felice.




Armonica Rotazione Sociale

E' evidente quanto oggi sia diffusa tra gli umani l'incapacità di comprendersi e sia invece cresciuta la pulsione a scagliarsi l'un contro l'altro senza porre confronto in mezzo. Le cause sono tante ma c'è una sintesi che tutte le raccoglie. Le società in cui viviamo sono immobili ed immutabili da secoli. Sono società a blocchi, a cassetti, al cui interno le persone sono culturalmente bloccate, ferme, e si radicano sempre più nelle convinzioni originarie.

Ebbene l'Armonica Rotazione Sociale serve anche a dissolvere il problema, non da poco, di una infiammazione sociale capillare, diffusa e generalizzata. Ed è tutto molto semplice: si apre la Banca del Pubblico Impiego, ci si alterna a tempo determinato tra persone competenti ed idonee al posto degli assunti a vita. Si avvia così una dinamica sociale, un flusso, che in breve tempo beneficia non solo il settore Pubblico ma di rimpallo anche l'intero settore Privato.

Potendo facilmente cambiare posizione lavorativa e perfino sociale, potendo cambiare vita ogni volta che lo vogliono, le persone cambiano anche il punto di vista dal quale osservano gli eventi ed arricchiscono e tendono a completare di conseguenza la loro visione. Al punto da riuscire a comprendere le ragioni altrui senza nemmeno più la necessità di stancanti colloqui prolungati. E la ricchezza di possibilità nelle mani d'ognuno dissolve ogni conflitto d'interessi.

Senza contare che, dismettendo gli assunti a vita (ligi ad ogni tipo di blocco per via della TRIADE che li anima: posto-fisso/carriera/potere) i tradizionali poteri culturali si apriranno a continui rinnovamenti interni.

L'Armonica Rotazione Sociale è una tecnologia cultural/economico/politico/sociale in grado di farci evolvere ed abbandonare per sempre le maleodoranti paludi in cui affoghiamo da tempo. Cercatela on line, studiatela, ampliatela, approfonditela, miglioratela, sviluppatela, divulgatene i suoi tanti aspetti e benefiche automatiche conseguenze.

Non potevamo sperare in nulla di meglio. Perché società immobili defungono, società dinamiche sono eterne. Saluti.

Danilo D'Antonio




'Sto virus ci sta aiutando parecchio!

Non sembra ma 'sto virus ci sta aiutando parecchio. Perché così continuando le cose, senza sistemare per bene la società, a breve tutto andrà spaventosamente peggio, causa la totale disumanizzazione dello Stato e della vita in generale, conseguente all'avvento robotico. Già con l'arrivo delle nuove iperveloci ed onnipresenti connessioni, ce la passeremo malissimo ma perfino peggiori e senza scampo saranno i tempi successivi. Noi umani non abbiamo futuro.

Oh, guardare lontano, ragionare, individuare un obiettivo risolutivo, paga sempre. Quindi siate gentili e cogliete l'urgenza di affrontare col massimo impegno e serietà quest'incontro con un destino che possiamo ancora stravolgere.

Abbiamo una sola carta da giocare ma è un JOLLY che sul destino, non solo dell'Italia ma del mondo intero, ha un potere immenso, assoluto, totale. E' una carta che avrebbero dovuto calare sul tavolo gli stessi nostri padri costituenti. Invece non se la fidarono e lasciarono a noi questo grandioso e meraviglioso compito. Non dobbiamo far altro, in modo del tutto pacifico, legale, civile, che licenziare ogni assunto a vita in impieghi non a caso detti pubblici: perché devono essere concessi soltanto a tempo determinato. Ragioniamo: i governi contano poco e nulla, durano anche solo pochi mesi. Invece gli statali, i regionali, i provinciali, i comunali, i ministeriali, tutti coloro che detengono i poteri amministrativi, culturali, educativi, informativi, finanziari, fiscali, giudiziari, d'ordine pubblico, militari, repressivi, sanzionatori, sanitari, scientifici, statistici, agricoli, ecologici, edificatori, urbanistici, paesaggistici, etc. sono per sempre!!! E' qui che nasce la tirannide. Ogni dittatura poggia su coloro che, per salvaguardare il posto fisso e con la promessa di carriera e potere, divengono disposti a tutto!

E' così che s'originano le tragedie: cricche, elite, lobby e mafie eleggono i governi, questi emettono le leggi richieste da coloro che li hanno eletti e gli assunti a vita nel finto-pubblico applicano tutto senza fiatare.

Noi sudditi nulla possiamo contro cricche e governi. Ma abbiamo tanto di quel diritto di licenziare in tronco ogni assunto a vita e sostituirci loro alternandoci, tra persone competenti, idonee, preparate, a tempo determinato, che tutto si può risolvere nel giro di pochi mesi. I governi, la politica, tutto cambierà all'improvviso e per sempre. Perché avendo intorno gente genuina, non abbarbicata al posto fisso, alla carriera, al potere, il destino nostro e del nostro amato Paese e di rimpallo dell'intero mondo cambierà come mai prima s'era nemmeno potuto immaginare.

Nulla sarà più come prima. La Banca del Pubblico Impiego è la soluzione ad ogni problema personale e sociale. Perché dinamizza e fluidifica una società immobile ed immutabile da secoli. Gruppi ed organismi, pubblici e privati, oggi impenetrabili, imperscrutabili, disumanizzanti e disumani, si apriranno e rimoduleranno i loro scopi. E l'umanità non sarà più qualcosa di troppo, da cancellare, da rimuovere. Bensì si riapproprierà di questo mondo e lo riprogetterà a proprio beneficio. Di individui e Paesi. Siate dunque avveduti e gentili: rifletteteci su e decidetevi in fretta.

Urge alzarsi in piedi e dire: sì, gli assunti a vita nel pubblico, licenziamoli ora, tutti. Sostituiamoci velocemente loro. Vedrete che ringrazieremo il virus per averci anticipato un pezzo di cosa ci aspetta se lasciamo tutto com'è.

Grazie infinite per l'attenzione e prendiamo subito pubblicamente posizione!

Danilo D'Antonio




La Democrazia è una Staffetta

Mai come di questi tempi risulta evidente la grave latitanza d'ogni grand'uomo che nel mondo s'è presa la fiducia, gli onori e le riverenze di tanti, senza mai aver fatto ciò che doveva.

Osserviamo che uno Stato ha tanti poteri, tutti di primaria importanza. Trattasi di poteri amministrativi, culturali, educativi, energetici, informativi, finanziari, fiscali, giudiziari, d'ordine pubblico, militari, repressivi, sanzionatori, sanitari, scientifici, statistici, agricoli, ecologici, edificatori, urbanistici, paesaggistici, etc. etc. nonché legislativi. Ebbene tra tutti questi poteri solo i legislativi sono democratici: perchè regolarmente restituiti al Popolo Sovrano. E tutti gli altri poteri ... perché sono proprietà privata di una minoranza che così diviene casta sovrastante il Popolo?! Proprio in questi giorni ognuno vede bene quanto questi poteri, erroneamente ritenuti minori, possono facilmente influenzare poteri legislativi deboli, prendere il sopravvento su di essi ed erigere un nuova dittatura cancellando ogni fondamentale libertà.

Non è accettabile che qualcuno possa occupare a vita un impiego/potere pubblico. Occorre intervenire immediatamente.

Anche perché nessun grand'uomo ci ha lasciato un'altra importante avvertenza.

Ogni specialista soffre di un restringimento della propria coscienza a causa del diminuito campo d'osservazione. Uno specialista tipicamente vede solo un piccolo arco, relativo alla sua professione, dell'intera sfera che costituisce il fenomeno della vita. Nessuno specialista gode di una visione d'insieme, a tutto tondo, che gli permette di giudicare correttamente, equilibratamente, così da scegliere con obiettività la direttiva politica più opportuna. Anche perché, oltre alla ridotta visione di cui gode, ogni professionista soggiace in un conflitto d'interessi, fosse anche soltanto inconscio ma certamente esistente, non foss'altro per l'abitudinarietà della sua vita che lo porta a trovare vie d'uscita ad un problema solo attraverso la propria pratica e se stesso. Insomma: gli specialisti vanno consultati ma senza farcene trascinare.

Considerato infine che i professionisti, ammassandosi in associazioni e lobby, hanno un potere immenso, urge ancor più rendere subito democratico ogni potere della Repubblica. Apriamo la BANCA del PUBBLICO IMPIEGO, licenziamo ogni assunto a vita, burocrate, carrierista, ed alterniamoci tra persone competenti, idonee, a tempo determinato. Non sappiamo quanto tempo ci resta prima che ci crolli tutto addosso, senza aver più poi alcuna carta da giocare. Superiamo dunque, ora, i grand'uomini tutti che abbiamo ammirato.

Danilo D'Antonio




OBIETTIVO, PIANO E STRATEGIA

Urge pensare ad un'azione pacifica, legale, civile, che esponga chiaro un unico grandioso obiettivo che, proprio per l'estensione dei suoi effetti in ogni àmbito e più remoto angolo della società, coinvolga entusiasti tutti quanti.

Effettivamente esiste un cambiamento così profondo da essere in grado di creare ovunque quelle condizioni grazie alle quali ogni problema, poi, si risolverà da sé. Questo cambiamento epocale è la trasformazione dello Stato tiranno, ereditato dalla monarchia, proprietà di assunti a vita, privata d'accesso a tanti altri con pari diritti e requisiti, in una Res Publica, in una vera Repubblica. Questo solo cambiamento rimuoverà sùbito ogni intoppo nelle nostre vite.

Lo Stato si occupa di tutto, non lascia sfuggire nulla al suo controllo. Questo fa sì che ogni italiano debba averci a che fare e siccome non c'è un solo pezzettino dello Stato che funzioni come dovrebbe ed anzi oggi ognuno in Italia è oppresso, soverchiato, vessato in un modo indegno, anche senza alcuna motivazione reale, non c'è un solo italiano che non desideri e strepiti per passare da suddito a cittadino. Licenziando ogni assunto a vita nel pubblico impiego.

Il piano è questo: esigiamo l'apertura della Banca del Pubblico Impiego, licenziamo man mano ogni assunto a vita per alternarci a tempo determinato noi cittadini nei ruoli tutti della Res Publica. Artigiani, commercianti, agricoltori, casalinghi, imprenditori, industriali, artisti, lavoratori nel privato, cittadini qualunque, ognuno secondo proprie competenze ed idoneità deve poter contribuire a riprogettare e gestire la Cosa Pubblica. Tornando poi persona comune.

Trattasi di una riforma che rimuove un blocco innaturale che perdura da 75 anni e che realizza un sistema che potrà guarire quasi istantaneamente tanto il settore pubblico, direttamente, quanto il settore privato, indirettamente. Ed anche la politica, il potere legislativo, ne beneficerà tanto. Non avendo più intorno acritici carrieristi bensì premurosi cittadini, dovrà decidere il giusto e non più accontentare cricche, gruppi, elite, lobby, mafie, etc.

Ordunque esultiamo! La ragione per radunare un massiccio consenso c'è. La legittimità della rivendicazione c'è. Ora non dobbiamo far altro che parlarne dapprima con noi stessi per dissolvere ogni dubbio e rafforzare il pensiero. E poi raccontare ad altri, a tutti, il grandioso balzo evolutivo che vorremmo compiere. Ed infine darci appuntamento.

Siamo diversi da quelli prima di noi. Non puntiamo alla politica. Puntiamo diretti all'intera Repubblica. Scartiamo la solita manifestazione a Roma. Sarebbe perfetto se invece circondassimo l'Italia, una persona ogni due metri, lungo tutta la sua meravigliosa costa. Uniti da uno scopo: costruire una vera Repubblica, alternandoci noi cittadini a tempo determinato tramite la Banca del Pubblico Impiego al posto degli assunti a vita, burocrati e carrieristi.

Viste le difficoltà dei tempi, un happening lungo le spiagge, ognuno nella propria Regione, riuscirebbe più facile. Con un valore simbolico che rimarrebbe ben impresso negli obiettivi dei media. Ecco la scena. Una catena umana abbraccia, attornia, avviluppa l'Italia e dice: fermi tutti! assunti a vita nello Stato, siete circondati dalle evidenze! voi non potete detenere a vita un bene, un impiego, un potere, una risorsa che appartiene a tutto il Popolo Sovrano. Venite fuori dalla nostra Repubblica con le mani in alto in segno che avete compreso e che accettate la chiara ed inoppugnabile logica delle cose. L'Italia è il nostro Paese: dobbiamo poterlo curare e gestire anche noi.

Agiamo del tutto pacificamente, legalmente, civilmente. Continuiamo a rispettare, sempre, le forze dell'ordine ed i pubblici ufficiali tutti. Ma gli assunti a vita licenziamoli per sempre! Argomentiamo bene la cosa e ce la facciamo.

Danilo D'Antonio



Urge Banca del Pubblico Impiego. Stop!

E' vergognoso e non più accettabile che una minoranza s'impadronisca a vita legalmente della Res Publica, facendone una Cosa Loro, una Res Privata d'accesso ad altri pur con pari diritti e requisiti. La democrazia si realizza col licenziamento periodico. La democrazia è nel pro tempore, cui poi consegue il voto od altro tipo d'assunzione.

Urge Banca del Pubblico Impiego: dove ci si possa alternare tra persone competenti, idonee, preparate, a tempo determinato. Licenziamo ogni assunto a vita in impieghi non a caso definiti pubblici perché tali devono essere.

Democrazia è pratica pacifica per eccellenza. Regolarizzando la periodica uscita dall'impiego/potere pubblico si evita che, prima o poi, il Popolo Sovrano si rechi a prendere chi non vuol restituirlo e lo trasporti via di peso.

Urge Banca del Pubblico Impiego. Stop ad ulteriori ritardi.
75 anni di tirannide spacciata per democrazia son troppi.

Danilo D'Antonio




Ogni giorno si ricorda un grand'uomo,
ogni giorno molti lo piangono

Ogni giorno si ricorda un grand'uomo, ogni giorno molti lo piangono.

Eppure, con tutti 'sti "grand'uomini" che abbiamo avuto (e ce n'è stata di gente celebrata, premiata, riverita, seguita, stimata, venerata!) ce ne fosse stato uno solo che avesse detto: ma che ci fanno 'sti assunti a vita, 'sti burocrati, 'sti carrieristi, in una Repubblica e Democrazia?! Si sarebbe mai imposta una tirannide, sarebbe mai sorto un dittatore, senza il contributo dei suoi carrieristi, acritici burocrati, assunti a vita nello Stato? Ve lo vedete voi un dittatore senza eterni fedelissimi statali?!

Ed allora perché mai nessun "grand'uomo" ce l'ha fatto notare? Immaginate quante oppressioni, soprusi e violenze in meno ci sarebbero state se avessimo avuto un solo vero grand'uomo che ci avesse detto: ehi! la Democrazia è tutta da fare! Non penserete mica che non ci altro da fare?

Pensate: il mondo intero tuttora non sa cosa sia Democrazia, come si costruisca la Repubblica, solo perché i "grand'uomini" della Terra mai si sono degnati di dirci: Democrazia non è altro che il condividere la Res Publica. Si attua tramite la Banca del Pubblico Impiego: si licenziano gli assunti a vita e vi si alternano via via persone adeguatamente idonee, competenti, preparate, a tempo determinato. E così facendo, frammentandosi e raffinandosi il pensiero, all'interno dei tanti impieghi/poteri pubblici, si evitano pure conflitti interni e guerre civili!

Et voilà! Che ci voleva a dire il vero? A risolvere ogni problema al mondo? A liberare persone e popoli dagli oppressori? Ad impedire guerre civili?

Eppure, nonostante il loro assoluto latitare nella sfera dell'intelligenza, dell'osservazione, del ragionamento, della perspicacia, della saggezza, masse di stolti attendono che a proferire tali chiare parole, tale inconfutabile, bella, straordinaria verità, sia un "grand'uomo", in vita o rinato. Senza l'avallo di costoro il mondo non evolve, anzi: rimane loro prigioniero. Per via dei loro fanatici che erigono alte barriere intellettuali, fatte di inerti idee defunte.

Ok. Non possiamo certo ora prendercela con gli scomparsi. Pace sìa a loro. I loro tempi erano diversi, la grande mente d'Internet non esisteva ad aiutarci ad ampliare la nostra visione.

Ma ai "grand'uomini" viventi, ai filosofi riveriti in piena attività, agli intellettuali premiati in perfetta salute, ai pensatori stimati più che arzilli, ai giornalisti stranoti e stra-invitati, ai rivoluzionari con grandi seguiti sfiammeggianti alle terga, agli artisti impegnati oberati dai premi, a tutti voi che tuttora occupate le menti altrui con un immane perineo di inutilità, mbhè ...

Un valleccàcessi de core non ve lo toglie nessuno.

Danilo D'Antonio





SUICIDI IN DIVISA

Sono in aumento i casi di suicidio tra le forze dell'ordine. Ragioniamone in modo a-professorale, senza celebrità intorno che, per mantenersi gradite, mai diranno il dovuto.

Quando non vediamo via d'uscita, il suicidio appare a volte come unico rimedio. Non vediamo via d'uscita quando riteniamo che la nostra vita non cambierà, perché compromessa o segnata. Eppure, anche quando si tratta di situazioni interiori o personali davvero difficili, non soltanto di difficoltà a relazionarsi col mondo esterno ma intime proprie, disporre di una porta aperta sull'infinito, di una via agevolmente percorribile verso un'altra realtà da vivere, può fare una differenza strepitosa. Le ragioni per le quali ogni umano in Terra dovrebbe esigere l'apertura della Banca dei Pubblici Impieghi sono molteplici e solide. Una di queste è che tutti, non appena introdotta questa riforma, disporremo della possibilità di cambiare vita perfino più d'una volta durante la nostra esistenza.

C'è un tema mai affrontato, per cause che man mano scopriremo, ed è quello dell'innaturalità dello stato tiranno. Tutto evolve, muta, si trasforma. Tutto palpita, pulsa, ha un ritmo. Il vecchio stato tiranno, ereditato dalla monarchia e mai trasformato in Repubblica (res publica nella chiaritrice lingua madre), è quanto di più distante dai ritmi e dal senso stesso della vita. Qualsiasi posto fisso, nel pubblico come nel privato, induce una fissità, una prolungata stasi, che cozza con il bisogno di diversità e varietà insito nella vita. In particolare nel settore ancora non reso pubblico per davvero ma già chiamato tale, fissità e stasi si esprimono spesso in modi così perversi che possono indurre grandi sofferenze. Molti si trovano a loro agio in una simile retrograda organizzazione, quanto di più distante dal democratico fondamento del periodico rinnovo del personale. Altri si sentono confinati in un "carcere aperto" a vita.

Non è possibile riassumere, nelle poche parole che si possono concedere ora, qui, quanta sciagura nel mondo ha provocato il permanere, ovunque, dello stato tiranno (posseduto a vita da una minoranza, col solo potere legislativo inutilmente cangiante) ed il conseguente impedito sorgere di vere Repubbliche (dove persone non guidate dalla triade posto-fisso/carriera/potere si succedono proficuamente intorno ai governi). Col tempo diverremo coscienti che il mondo avrebbe girato in tutt'altra direzione (la stessa ultima guerra non sarebbe potuta deflagrare) se ci fossimo potuti alternare nei pubblici impieghi, adeguatamente idonei, competenti e preparati. Ma una domanda la si deve porre subito: trovandosi inseriti non in una centralità tiranna, in uno stato, bensì all'interno di una vera Repubblica, quanti, tra coloro che sono scomparsi per essersi dati la morte, l'avrebbero fatto?

E quanti invece no?

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Pacificamente, legalmente, civilmente,
evolve l'Italia e l'intero Pianeta.

La Repubblica: accessibile, dinamica, fluida,
osmotica, partecipata, vissuta. Se-re-na.

Evviva la Banca dei Pubblici Impieghi! Ed evviva pure Danilo! L'unico che apra le porte della Repubblica ai cittadini: in modo che si susseguano l'un l'altro idonei e controllino, migliorino, verifichino l'operato di chi li ha preceduti. Impedendo ogni ingiustizia ed imparando anzi ognuno ogni giorno qualcosa di più. Viva Danilo! L'unico che garantisca un potere minimo ad ogni umano in Terra. Mai siederà in un parlamento ma il mondo intero sta cambiando tutto da solo! Semplicemente chiarendo, riordinando, spiegando. Viva Danilo! Il mondo prende ben altri colori che i foschi attuali, la Terra gira infine come deve.





In presenza d'altra via, l'eroismo è da stolti

In questi ultimi tempi, diversi assunti a vita nello Stato stanno considerandosi e venendo trattati come eroi. Ma le emozioni non dovrebbero farci perdere la ragione. Se ce ne concedessimo solo un pochetto, ci guadagneremmo tutti.

Forse anche la vita.

Fra coloro espostisi al morbo a lungo, durante il loro servizio nella sanità, alcuni si sarebbero forse potuti salvare se fosse stata già disponibile la Banca del Pubblico Impiego. Invece di ammazzarsi di lavoro (è il caso di dirlo) se nel pubblico impiego fosse già iniziata una benefica, salutare, rinvigorente alternanza tra persone adeguatamente idonee, competenti, preparate, se nello specifico caso ci si fosse potuti avvicendare per meno ore giornaliere, invece di esporsi perfino oltre il normale orario di lavoro, forse alcuni sarebbero ancora tra noi.

Guaio tragico è che, a causa della stasi culturale imposta dagli assunti a vita padroni della cultura, educazione, informazione, nonostante sian trascorsi oltre sette decenni dall'avvento della Repubblica, gli impieghi definiti pubblici non sono ancora potuti divenure tali: partecipati rigorosamente a tempo determinato come esige Democrazia.

E così non è potuta nascere la Banca del Pubblico Impiego ed il posto fisso continua a mantenere le società in quella struttura immota ed immutabile che mai s'adatta al cambiamento che la vita non soltanto offre ma impone come regola.

E' insensato fare gli eroi. La figura dell'eroe poteva essere inevitabile secoli fa, quando non c'erano alternative. Ma possono le persone arrivare a morire oggi, a causa di un posto fisso mai rimosso, per una evoluzione mai compiuta?

Se professori e professoresse, ricercatori e scienziati, non hanno voluto farci avanzare, possiamo noi persone comuni astenerci dal farlo? Certo che no! Abbiamo anzi il dovere di alzarci in piedi e dire: siete tutti licenziati, ora!

Danilo D'Antonio




Festa del Lavoro: perché protestare?

Per il primo Maggio, Festa del Lavoro, già si prevedono proteste. Eppure ... perché protestare?

C'è la BANCA del PUBBLICO IMPIEGO! Ci si iscrive, si forniscono i dati, competenze, esperienze, mestieri, professionalità, perfino le proprie preferenze, tutto ... e si trova subito lavoro! E' sufficiente licenziare quelli che si sono presi a vita quel ch'è di tutti, ciò che al Popolo Sovrano appartiene, quel che costituisce il Bene Comune, la Comproprietà Nazionale, la Res Publica, e tutto inizia a funzionare a meraviglia. S'avvia un benefico, riequilibratore, ristoratore, rivitalizzante flusso di persone in tutta la società.

Ordunque: assunti a vita in impieghi che devono essere PUBBLICI (restituiti periodicamente al popolo, come già fanno Deputati e Presidenti in Parlamento), per quanto mi riguarda m'alzo in piedi e vi licenzio tutti in nome della Democrazia e santa Repubblica! Fuori di lì. E' RES PUBLICA. Non è cosa vostra. O la restituite, o la restituite. Non avete scelta. Massimo rispetto per le Istituzioni tutte ed ogni pubblico ufficiale. SEMPRE! Ma all'assunto a vita nel Pubblico Impiego, dico: te ne devi d'annà.

Tanto tempo fa noi italiani comprammo una bicicletta tutta nuova. Da allora qualcuno c'è salito sopra e non n'è più sceso. Siamo ancora in tanti in attesa di fare un giro su quella nostra bella bicicletta ch'è la Repubblica. Scendete tutti e tornate a casa vostra.

Ce la fecero i neri, con la schiavitù; ce la fecero le donne, con il voto. Volete che non ce la si faccia anche stavolta ad evolvere?!

Tutto cambierà in men che non si pensi non appena la Repubblica giungerà tra le braccia dei cittadini che l'amano, che la rispettano, che non vedono l'ora di curarla, risistemarla, metterla a posto così bene come mai è stata prima. Nulla sarà più come prima. Nulla. Lo stesso settore privato, libero dal presente indebito ruolo di garante sociale, potrà procedere leggero e spedito come non mai.

Danilo D'Antonio




Origine e fine del pubblico debole

Da tempo, ed oggi ancor più, in molti lamentano il capitalismo selvaggio, il neoliberismo sfrenato, le privatizzazioni/ruberia. Il non aver compreso l'origine del fenomeno causa però una contrapposizione conflittuale (l'andar contro) che non è in grado di risolvere nulla.

Ragionando si capisce invece subito che un settore "pubblico" lasciato in mano agli assunti a vita, sarebbe a dire ai burocrati, cioé ai carrieristi, ha completamente disamorato la popolazione (da loro emarginata, esclusa, estromessa, resa impotente e vessata a piacimento) la quale, piuttosto che avere ancora a che fare con loro, con gente che s'è fatta Padrona dello Stato, proprietari niente meno che della Res Publica, alla fine ha detto: mah, proviamo col privato, alimentiamo il capitalismo, liberiamoci di tutto il finto-pubblico, peggio di questi carrieristi, di questi burocrati, di questi assunti a vita in un impiego finto-pubblico, non potranno fare. E si son voltati con decisione verso ogni altra parte (a destra e poi verso i populismi) tranne quella giusta. Perché, sì, effettivamente una società ben fatta è possibile.

Se nel settore pubblico in quanto cittadini (purché competenti, preparati, professionali ma non arrapati di posto fisso e con brama di carriera/potere statale) ci fossimo potuti alternare a tempo determinato, il settore pubblico sarebbe divenuto davvero tale: una vera RES PUBLICA. E le esasperazioni del capitale, del liberismo, i privatizzatori ad oltranza (nonché i populisti) l'avrebbero presa nel ... oops.

Occhio sincero. Mente onesta.

Non si amano le sfrenatezze del capitalismo, del liberismo, le privatizzazioni selvagge, i populismi tutto volontà e nessun sapere? Allora non si deve far altro che rendere democratico lo Stato: introducendo il fondamento del tempo determinato (il periodico rinnovo del personale) in ogni assunzione pubblica. Solo così, facendo acquistare fiducia alla popolazione nei confronti di un settore divenuto davvero pubblico, di uno Stato non più proprietà privata di assunti a vita, una Cosa Loro, uno Stato/Mafia che estromette e depaupera il Popolo Sovrano, bensì sacro Bene Comune da curare e gestire insieme, non per controllare e vessare, per reprimere e sanzionare, bensì per offrire beni e servizi di vera utilità, ben concepiti e realizzati, senza più corruzione, distorsioni e sprechi di sorta, i fagocitatori del pubblico saranno per sempre sconfitti.

Occhio sincero. Mente onesta.

Non sarebbe servito altro per far prosperare questo Pianeta. Invece, guardandoci intorno, verifichiamo che non c'è stato un filosofo, guru, maestro, intellettuale, pensatore, professore, referente di questo o quel partito, movimento, gruppo, che ci abbia parlato con onestà, usando logica e ragione. Sempre gente di parte che, convinta o facendo finta d'essere la parte buona, ci ha sempre scagliato CONTRO l'altra parte. Ora sta a noi, individui, persone, singoli umani senz'altro potere che la logica, far montare l'onda di una proficua ragione. Con Internet ce la possiamo fare in breve tempo. Basta non ci facciamo distrarre dalla vana quotidianità ed in capo a poco avremo il mondo come lo desideriamo.

Non gettiamo al vento gli arresti domiciliari cui in ultima analisi siamo stati condannati proprio da coloro che mai hanno avuto occhio sincero e mente onesta. Diamoci da fare per capir bene com'è andata e poi per divulgare a quanti possiamo il piano per la ricostruzione del mondo. Tutto parta dalla democratizzazione dello Stato, dalla emancipazione degli umani che solo potendovi accedere diverranno veri cittadini, evoluti umani.

Buon lavoro!

Danilo D'Antonio




Solingo reddito universale o progetto d'insieme?

Oggi in tanti, non soltanto dei comici ma perfino gli uomini più ricchi al mondo, propongono il reddito universale. Ed è facile porsi in fila, diretti a ciò che purtroppo non è altro che una specie di fossa comune della cultura. Infatti non si può continuare a spezzettare la società, a ripresentare proposte scollegate, scomposte, sconnesse, senza mai sviluppare una completa, esaustiva e raffinata, armoniosa visione d'insieme.

Eppure dipingere con poche pennellate il quadro complessivo di una società ben fatta non è difficile. Tutto nasce dallo Stato: lo si trasforma in una Repubblica, introducendo il democratico principio del tempo determinato in ogni assunzione nel Pubblico Impiego. A questo punto si aggiunge un reddito minimo garantito da assegnarsi tra un lavoro e l'altro, per un certo tempo, sia si svolga nel settore pubblico o nel privato.

A questo punto è fatta: la precarietà è stata ufficialmente espulsa dal Pianeta! Ognuno può, a seconda del momento che vive, decidere come porsi.

Non possiamo continuare ad ignorare l'assenza di Democrazia in ogni Paese ch'eppure oggi asserisce d'averla ma soffre terribilmente per la sua mancanza. Per parlar chiaro e rimaner centrati sul nostro Paese: noi italiani ancora NON godiamo di una Repubblica! Ci possiamo dispiacere che i grandi intellettuali e pensatori che ricoprono il mondo non l'abbiano mai detto. Ma se loro tacciono ... non possiamo certo attenderli oltre!

I pubblici impieghi, parte fondamentale della Comproprietà Nazionale, del Bene Comune, della Res Publica, è tuttora monopolizzata, posseduta a vita da una casta di burocrati, di carrieristi (secondo l'arcaico uso pre-democratico) che non possono esistere in una Democrazia e Repubblica!

Il mero reddito universale va evitato. Distribuir denaro gratuito, senza un apporto lavorativo, quando ancora non siamo cresciuti culturalmente, eticamente, moralmente, in società che sono rimaste un totale abominio da ogni punto di vista, privi anche solo della parvenza di un'idea che ci àncori al bene e ci allontani dal male, non può generare nulla di buono. Al contrario, partendo dall'ampia inclusione niente meno che nella Res Publica, sentendoci non più truffati da coloro che l'hanno monopolizzata bensì finalmente parte di qualcosa di grandioso, non potremo non responsabilizzarci. Acquisendo l'onore di partecipare alla vita pubblica del nostro Paese, d'aiutare (sempre secondo proprie idoneità ai ruoli e desideri propri) a curare, gestire e difendere la Repubblica, ne guadagneremo in dignità e tenderemo a migliorare piuttosto che a peggiorare.

Di fronte a simili sfide, rimaniamo dunque fedeli alla completezza, all'interezza, all'organicità della visione. Non ripetiamo passivamente quello che dicono altri, ristretti di mente, senza rifletterci prima. Non rilanciamo quattro parole come fossero dadi al banco della sorte. Siamo esseri umani, capaci di ben altro. In fondo non è difficile concepire e costruire la società in cui vivere non è un peso bensì un piacere.

Lo possiamo e dobbiamo fare innanzitutto resettando il nostro intimo sistema operativo ed aggiornando ogni software occorrente. I filosofi, gli intellettuali, i pensatori, i grandi e piccoli rivoluzionari del passato, ormai non contano più. Loro non sapevano, non udivano, non vedevano, quanto oggi ognuno di noi sa, ode e vede. Queste grandi menti del passato ci hanno aiutato a giungere fin qui ... ma ci hanno pure bloccato qui!

Ecco perché chi è in grado, chi gliela fa, chi coglie il senso delle cose, ha il dovere di imboccare tutt'altra strada che la loro. Amen & Augh!

Danilo D'Antonio



UN PICCOLO PASSO PER UN UOMO,
UN GRAN BALZO PER L'UMANITÀ!

Andrebbe anche a voi di distaccarvi dallo stato attuale delle cose e di ritrovarvi, rapidamente, in un mondo nuovo, ben fatto, in cui vivere? Allora siate gentili ed accompagnatemi un momento. Ogni giorno qualcuno si presenta con un nuovo lamento, una nuova minaccia, un nuovo problema, una nuova protesta. Sono persone molto attive ma che preferiscono frignare piuttosto che impegnarsi a costruire una nuova società in grado di non generare problemi.

Ebbene: non facciamo come loro. Capiamo innanzitutto come funzionano le cose. Come mai vanno sempre storte nonostante potrebbero andar benissimo dritte.

E' semplice: associazioni, cricche, elite, gruppi, lobby, mafie, ordini, etc. eleggono i governi. Questi assumono a vita una minoranza nell'ancora finto-pubblico impiego, allo scopo di fidelizzarla col posto fisso e la promessa di carriera e potere. Ne fanno così una casta con la quale sovrastano la popolazione, noi. Ci emarginano, ci rendono impotenti, per realizzare indisturbati i voleri di dette associazioni, cricche, elite, gruppi, lobby, mafie, ordini, etc.

Chiediamoci: si sarebbe mai imposta una tirannide, sarebbe mai sorto un dittatore, senza il contributo degli acritici carrieristi, burocrati, assunti a vita nello Stato? Ve lo vedete voi un dittatore senza eterni fedelissimi statali?!

Tutto il terrifico sistema si regge sui carrieristi pubblici, sui burocrati, sugli assunti a vita in impieghi che sono pubblici solo per finta. Appena noi cittadini, adeguatamente competenti, idonei, preparati, li licenziamo e cominciamo ad alternarci a tempo determinato in essi, nella nostra Repubblica, i governanti dovranno iniziare a fare ciò di cui c'è reale bisogno e non più quel che vogliono associazioni, cricche, elite, gruppi, lobby, mafie, ordini, etc.

Insomma: per svellerci da dove ci troviamo occorre un sol passo. Smettere di frignare, mollare la vana politica del quotidiano.

I politici: sorprendiamoli! Invece di disperderci ognuno perorando, od andando contro, questa o quell'altra minima causa, puntiamo dritti allo Stato ed esigiamo, comunicandolo a tutti i politici, la sua trasformazione in una vera Repubblica. Esigiamo che ogni pubblico impiego sia assegnato rigorosamente a tempo determinato. L'iceberg sommerso dello Stato tirannico ereditato dal passato si scioglierà immediatamente sotto la luce dei nostri sfavillanti occhi.

Ed i governanti dovranno subito ri-meditare radicalmente il da farsi.

Esigiamo la Banca del Pubblico Impiego: senza penare, avremo sconfitto per sempre ogni associazione, cricca, elite, gruppo, lobby, mafia, ordine, etc. Sarà il trionfo delle fini umane sensibilità individuali sulle rozze disumanizzate pilotate percezioni delle masse. Si passerà dall'acritico passivo stile priebke all'attento proattivo stile snowden.

Signore, signori: non nascondiamocelo. Nessuno al mondo vive ancora in una vera Democrazia, in una vera Repubblica. Aver scoperto dove si trova l'inghippo è già stata una gran sorte. Ora non sprechiamo questa opportunità unica e mettiamoci tutti al lavoro per costruire un mondo non soltanto migliore ma propriamente giusto come dev'essere. La conquista della Res Publica sarà per l'economia, la politica e la società come balzar col Saturno 5 sulla Luna!

Smettiamola di frignare e cominciamo a costruire.
In capo a breve tempo ... vedrete che risultati!

Danilo D'Antonio




Deve cambiare la nostra visione di Stato

Deve cambiare, oggi, non domani, la nostra visione di Stato: in Democrazia esso non può essere dato a vita ad una minoranza che proprio così diviene aristocrazia, casta privilegiata, chiusa congrega che vede e tratta la popolazione dall'alto in basso.

Ogni cittadino, secondo proprie competenze e desideri, ha pieno diritto di partecipare alla vita pubblica del proprio Paese: alla Res Publica. Al contrario nessuno può arrogarsi quello di detenere a vita un ruolo, potere, reddito dello Stato. Sviluppiamo questa presa di coscienza, divulghiamola intorno a noi, estendiamola fin nella UE, e timore alcuno non dovremo più avere riguardo al nostro futuro.

Se vogliamo uno Stato come si deve, non lo possiamo lasciare in mano a gente accuratamente selezionata, tra milioni di altri aventi pari diritti e requisiti professionali, sulla base della loro brama voluttuosa per la triade: POSTO FISSO, CARRIERA & POTERE STATALE.

Iniziando ad assumere nel Pubblico esclusivamente a tempo determinato, cominceranno a farsi strada persone di tutt'altro tipo: che baderanno più a far andare bene le cose ed a compiere esperienze diverse, al fine di costruire una propria carriera centrandola su loro stessi, sulle proprie accresciute competenze e pratiche, che non a permanere a vita in un posto fisso ammucchiando una carriera centrata sul mantenimento delle cose come stanno, sull'ossequio al carrierista più in alto, sull'accrescimento della parte inutile della struttura statale, sul continuo controllo e sottomissione della popolazione. Sull'esclusione di chiunque non aggradi loro.

Se il mondo è quella rovina che vediamo, lo dobbiamo solo a questo mancato progresso, che doveva essere compiuto dagli stessi Padri Costituenti. Facciamolo noi in Italia e UE per primi, questo passo, e spiccheremo il volo sopra ogni nostra pregressa incapacità.

Danilo D'Antonio




L'assenza di Repubblica genera mostri

Tre settenni fa, oggi, fu presentata alla Camera dei Deputati la richiesta che l'Italia si dotasse di una vera Res Publica: il cui pubblico impiego fosse accessibile ai cittadini alternandovisi a tempo determinato. Screenshot dell'epoca allegato. Il progetto era nato mesi prima, nel 1998, ma volemmo comunque ufficializzare l'iniziativa con un documento proveniente dalla Camera. In questi tre settenni il Sole non è tramontato una volta senza regalare tante ore di lavoro allo sviluppo ed alla divulgazione di questa visione.

In effetti, se altri si fossero aggiunti a reclamare l'avvento d'una vera Repubblica, tante sofferenze sarebbero state evitate e tanti passi avanti sarebbero stati compiuti. Al contrario, non potendosi da soli realizzare nulla in campo culturale, sociale e politico, falsità, ingiustizie, omissioni e prevaricazioni sono rimaste a caratterizzare le nostre società. Al punto che perfino tra coloro che si sono presi a vita uno dei beni comuni più importanti, la forza pubblica, il malessere dilaga e si verificano frequenti suicidi.

Senza considerare la tragica situazione attuale che probabilmente sarebbe stata ben diversa. Infatti giunge voce che in quella terra lontana, in cui il malefico morbo è comparso, è stato impedito il diffondersi di una pronta consapevolezza di quanto stava accadendo. Proprio per questo poi in moltissimi Paesi si sono avute così tante vittime e tutti ora siamo afflitti da restrizioni molto severe. Per non parlare delle economie ridotte in fin di vita. Ora: chi è stato ad impedire che si venisse a sapere sùbito quanto accadeva?

Gli immaturi danno sempre la colpa al governo. Ma è certo che, se al posto dei tradizionali carrieristi, burocrati, assunti a vita, nello Stato le persone si fossero potute paritariamente alternare a tempo determinato, le cose sarebbero andate molto meglio in quello stesso Paese per primo. Perché nessun umano, quando non è abbagliato da posto fisso, carriera e potere, è così stupido da procurar danno alla propria gente. Mentre il carrierista, il burocrate, l'assunto a vita nello Stato perde facilmente tutta la sua umanità.

La Storia degli umani non si ferma certo qui ed il futuro è tutto ancora da scrivere.
Per questo vi saluto e torno subito al lavoro per cercare di cambiare i futuri esiti.

Danilo D'Antonio




"APPLETS": MONOPOLI E SILENZI GLOBALI

Ormai, quale che sia il nostro stile di vita, quale sia la nostra esigenza di interfacciarci col mondo, ci viene richiesto di scaricare ed utilizzare un'applet, un software specifico per smartphone. Quasiasi servizio offertoci, non solo privato ma anche pubblico, rimanda all'uso di un'applet. E' perfino divenuto quasi impossibile aprire ed utilizzare un conto corrente on line senza dover ricorrere ad una applet. Non ci sarebbe nulla di male se tale software fosse distribuito dagli stessi fornitori di servizi, operatori economici, istituti bancari, enti pubblici o che altro. Al contrario bisogna obbligatoriamente recarsi presso un paio di siti specifici, iscrivervisi e navigarvi.

Ogni operatore, pubblico o privato, che faccia uso di un'applet rimanda a queste organizzazioni, senza ricorrere alle quali non è possibile prelevare il software, senza il quale non di rado non si riesce ad usufruire del servizio. C'è una concentrazione, oltre che una costrizione, intollerabile ed è inspiegabile che, su di un Pianeta affollato, quasi otto miliardi quanti siamo, nessuno abbia a dir nulla in proposito a questa assoggettante dipendenza. Il nome stesso dei siti, "googleplay" ed "appleplay", denuncia la finalità originaria che queste strutture hanno avuto fin dalla loro comparsa: distribuzione di giochi. Fintanto che questa era la loro finalità si potevano benissimo ignorare. Ma ora hanno concentrato su di loro l'accesso ad un sempre crescente numero di servizi primari, compreso l'intero panorama finanziario e la cosa non può più essere ignorata.

Attenzione: non è l'uso in se dell'applet il problema bensì il fatto che questa stessa applet NON venga distribuita direttamente dagli operatori cui ci si rivolge e ci si debba invece costrittivamente relazionare con un paio di organizzazioni esterne che nulla hanno a che fare col servizio cui siamo interessati. Di fatto è stato permesso lo stabilirsi di un monopolio della distribuzione del software per smartphone: è impossibile il reperimento di una applet altrove se non nei siti sopracitati. Fintanto che si tratta di software ludico poco male, alle persone serie non può interessar di meno. Ma quando le applet, il software che permette l'accesso a servizi di sicura importanza, vengono anch'esse monopolizzate, in tutto il mondo, all'interno di due soli siti, di due soli domini, è evidente che esiste un grosso problema a partire dagli operatori economici e pubblici, banche ed enti pubblici in primis, che accettano questo sistema, fino ai tanti che son deputati/pagati per il controllo di tali fatti.

Davvero ci si deve interrogare su quanto siano ridotte male le istituzioni e le associazioni professionali e non, se di un simile importante fenomeno si deve occupare un qualsiasi signor nessuno. Vista l'immensa truppa di pregiati professionisti che ricopre il globo, perché da loro non proviene il minimo sussurro su quanto sta accadendo?

Danilo D'Antonio
Laboratorio Eudemonia

Licenziamo ogni assunto a vita nello Stato.
Apriamo subito la Banca del Pubblico Impiego!

La Repubblica: accessibile, dinamica, fluida,
osmotica, partecipata, vissuta! Fe-li-ce!

- questo intervento è stato scritto diverso tempo fa, naturalmente inascoltato; oggi le cose sono peggiorate oltremisura; urge sempre più una centralità democratica: liberata dagli assunti a vita, dai burocrati, dai carrieristi ed accessibile a persone idonee a tempo determinato tramite la Banca del Pubblico Impiego.





DEMOCRAZIA PLANETARIA

Costruiamo subito nel mondo delle reali Democrazie, delle vere Repubbliche. Impegnamoci per ogni angolo del Pianeta al fine vengano dismessi tutti gli eterni detentori degli ancora finto-pubblici impieghi dei vari Paesi. Tempi come questi ci dicono che non possiamo agire ognuno per proprio conto ma occorre unirci sovranazionalmente non semplicemente per contrastare ma proprio per stra-vincere non solo in casa ma anche sulle stesse organizzazioni sovranazionali (culturali, economiche, finanziarie, politiche, scientifiche) che comandano il mondo cancellando perfino il concorde volere locale. Con lo scopo di rendere infine democratiche anch'esse: partecipate rigorosamente a tempo determinato da quanti più umani sia possibile e non più possedute da delle ristrette aristocrazie e caste.

Esigiamo che ovunque vengano istituite delle Banche dei Pubblici Impieghi: in cui i cittadini (naturalmente competenti, idonei, preparati) possano susseguirsi in essi a tempo determinato. Mai nulla sarà più come prima. Nessuno più sarà in grado di farci del male o farne ad alcuno o ad alcunché. I governi, la politica, contano e durano poco. Invece i carrieristi, i burocrati, gli assunti a vita, sono oltremodo dannosi perché sono eterni e sempre pronti (abbarbicati come sono al posto fisso e con spasmodica brama di carriera e potere crescenti) ad obbedire cecamente, impedendo ogni ben fatto, ad ogni cricca, elite, lobby e mafia locale e globale.

Se vogliamo far evolvere la Terra come mai è avvenuto negli ultimi tre quarti di secolo, non serve altro che concentrarci su quest'unico fine. Non perdiamo altro tempo inseguendo una vana quotidianità, non rimaniamo bloccati dove i grandi pensatori del passato si sono fermati e tengono bloccati miriadi di umani che erroneamente se ne fan ancora guidare. Giorno dopo giorno rimaniamo focalizzati e confermiamo costantemente la nostra piena volontà che ogni assunto a vita nelle centralità del mondo sia definitivamente dismesso. Licenziamoli ora! Dismettiamoli tutti! Deve divenire un mantra ripetuto per l'intero Pianeta.

Da tempo disponiamo d'un prezioso Indicatore Unico di Democrazia che dobbiamo solo scoprire ed utilizzare metodicamente: se in un impiego pubblico non c'è periodico rinnovo, non c'è Democrazia. Non è il popolo a decidere il suo destino.

Se lavoriamo sodo, ce la facciamo! Ce la fecero i neri, con la schiavitù, le donne, con il voto. Perché non dovremmo, tutti noi insieme, farcela ad emanciparci da organizzazioni centrali rimaste tiranne, quindi dispotiche, per aver mantenuto l'assunzione a vita, il mercenarismo? Siamo noi legittimi proprietari della Res Publica a doverci susseguire l'un l'altro nella sua gestione. E proprio così capiremo che in fondo non conta tanto chi governa quanto chi sta intorno a chi governa!

Grazie e buon lavoro!

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

Apriamo subito
la Banca del Pubblico Impiego!

La Repubblica: accessibile, dinamica, fluida,
osmotica, partecipata, vissuta! Fe-li-ce!




Una Democrazia tutta ancora da costruire

Quest'anno dev'essere l'ultimo che passiamo sottomessi, repressi, sanzionati da una Forza che Pubblica lo è solo per definizione ma non ancora nell'organizzazione. Continuiamo a rispettare le forze dell'ordine, tutte, sempre. Ma gli assunti a vita che le hanno accaparrate, monopolizzate, ancorché legalmente, rese una loro proprietà privata d'accesso ad altri con pari diritti e requisiti, vanno immediatamente licenziati. Insieme ad ogni altro carrierista nello Stato e nel settore pubblico in generale. Vediamo come andò.

75 anni fa il fascismo fu soppresso ma lo Stato, fatto di assunti a vita, burocrati, carrieristi, fu lasciato tale e quale invece di venir trasformato in Res Publica. Essendo la cultura posseduta dagli stessi assunti a vita, in tutti questi decenni non abbiamo potuto avanzare d'un sol passo. Ora, dopo due mesi di reclusione, repressi, sanzionati pesantemente, questo Stato lasciatoci dalla monarchia deve scomparire per sempre. Va aperta immediatamente la Banca del Pubblico Impiego: dove ogni cittadino possa registrarsi ed in base alle proprie competenze ed idoneità fare, se lo desidera, la sua parte nella Repubblica del proprio Paese, venendone pure retribuito.

La Liberazione è ancora quasi tutta da fare. Questi non son giorni di celebrazione ma di lavoro affinché noi italiani si divenga finalmente liberi dai despoti, dagli oppressori, dai tiranni. Tiranni son tutti coloro che mai restituiscono al Popolo Sovrano il potere che ad esso appartiene. La politica stessa, di cui tutti abbiamo patito incapacità e rozzezza in questi lunghi decenni, si trasformerà profondamente, radicalmente, avendo a fianco non più acritici tacenti carrieristi bensì attenti e proattivi cittadini.

La Democrazia è tutta ancora da costruire, la Repubblica tutta ancora da conquistare. L'Italia ha ancora bisogno degli italiani e, se noi le daremo la possibilità di evolvere, ne verremo parimenti arricchiti e trasformati. Vivendo in una società aperta, dinamica, fluida, potremo cambiar di ruolo quando vorremo ed il cambiar punto di vista arricchirà la nostra interiorità. Quella superficialità che oggi contraddistingue anche le persone più istruite, lascerà il posto ad ampiezza e profondità, intelligenza e sensibilità. La Banca del Pubblico Impiego saprà trasformare l'essere umano e la società come mai prima è stato possibile anche soltanto immaginare.

Danilo D'Antonio



Le nostre comode prigioni

Mancano pochi giorni all'ennesima celebrazione della Liberazione del Paese dall'occupazione straniera e dalla dittatura domestica. Ma stavolta la corrente prigionia di profilassi può dare una valenza speciale a questa data. Quasi agli arresti domiciliari, non dovrebbe essere difficile cogliere quanto urga rendere democratico lo Stato e trasformarlo in una vera Repubblica. Oggi un intero popolo viene mantenuto chiuso in casa, altrimenti represso e pesantemente sanzionato, da forze dell'ordine che sono tuttora costituite da assunti a vita. L'Italia non dispone ancora di una forza che sia davvero pubblica: partecipata a tempo determinato come Democrazia esige.

Il popolo italiano, pur sovrano che voglia la Costituzione, è ancora sottomesso ad una forza tiranna: concessa a vita secondo l'uso monarchico/fascista. Quando venne dichiarata la Repubblica, il democratico fondamento del tempo determinato, per giunta già esistente in Parlamento, doveva essere esteso a tutto lo Stato. Con quell'atto, iniziando a licenziare periodicamente ogni assunto nel pubblico impiego, lo Stato tiranno si sarebbe trasformato in Repubblica. Invece, causa l'incultura diffusa ad hoc dai baroni della squola, gli stessi padri fondatori non capirono, evidentemente, cosa avrebbero dovuto fare e lasciarono tutto come in uso prima della Liberazione.

Oggi noi, che abbiamo tutti gli strumenti necessari per evolvere, che ci troviamo pure in situazioni di crescenti difficoltà, non possiamo continuare a giacere nell'ignoranza di cosa sia la Repubblica e come si realizzi Democrazia. Repubblica è il Bene Comune, la Comproprietà Nazionale, la Risorsa Pubblica: l'insieme di averi, beni, enti, istituzioni, impieghi, poteri, ruoli, redditi, tutto ciò ch'è proprietà del Popolo Sovrano. Democrazia consiste nella condivisione della Repubblica tramite assegnazioni a tempo determinato. Senza il tempo determinato, con assegnazioni a vita, la Res Publica si trasforma in Res Privata (d'accesso ad altri con pari diritti).

Primario dovere d'un cittadino, oltre che inalienabile suo diritto, è licenziare periodicamente, regolarmente, ogni assunto in quegli impieghi che non a caso vengono definiti pubblici: perché è bene vengano partecipati da quante più persone sia possibile. A 75 anni dal suo inizio, è giunto il tempo di portare a termine la Liberazione. Esigiamo indietro i pubblici impieghi dai presenti tenutari a vita ed iniziamo a riassegnarli rigorosamente a tempo determinato. Apriamo la Banca del Pubblico Impiego. Nulla sarà più come prima. L'Italia avrà una vera Repubblica e vivremo in una vera Democrazia. Da veri cittadini quali diverremo, non dovremo temere più nulla.

Ora: c'è un gesto importante, alla portata di ognuno, che possiamo ed anzi dobbiamo compiere. Entro la data del 25 corrente mese inviamo, ognuno per proprio conto, esprimendoci con parole nostre, ognuno quindi firmando la sua, una petizione alla Camera dei Deputati. Non per ottenere qualcosa ma per avere una data ufficializzata del nostro esser divenuti cittadini e del nostro conseguente impegno affinché ogni impiego pubblico venga restituito al Popolo Sovrano alla fine di un tempo determinato e riassegnato tramite una Banca del Pubblico Impiego aperta a tutti. Mettiamo a frutto le nostre comode prigioni ed usciamone divenuti umani davvero liberi.

Qui: https://www.camera.it/leg17/468/ troviamo le modalità di invio delle petizioni alla Camera.

Non c'è mai stato un progresso sociale che non abbia coinvolto, per aversi, almeno un certo numero di persone previdenti e sagge. Quanto sia pericoloso lasciare tutto com'è, in tempi in cui è normale che quattro miliardi di persone si trovino recluse, dovremmo capirlo in tanti. Compiamo quindi questo primo passo, di alcun effetto verso l'esterno ma di grande importanza per noi stessi. Prendiamo carta e penna ed in poche parole esigiamo una Banca del Pubblico Impiego: quindi uno Stato concesso solo a tempo determinato. E poi diamoci da fare fino a quando non potremo respirare l'aria pulita della piena libertà. Sudditi senza saperlo, ne uscimmo cittadini.

Danilo D'Antonio




La politica europea del green deal

Ogni volta che si avvia un nuovo deal (parola che non a caso si traduce subito in: affare) si esagera. Prima siamo stati costretti a subire cemento e gasolio, ora ci si vuole costringere ad erba e letame. La si deve finire di forzare le cose. LIBERTÀ, ISTINTIVITÀ, SPONTANEITÀ: son tre parole che evitano il sorgere d'ogni problema. E, se non la si finirà presto con questo andazzo dispotico, la UE farà una brutta fine. Occorre una ed una sola politica europea, che avvierà poi ogni altra genuina, non proditoriamente affaristica, lobbystica, buona politica.

Occorre licenziare ogni assunto a vita nel pubblico impiego. Urge trasformare questi vecchi, decrepiti Stati, rimasti come ai tempi delle tirannidi: chiusi, impenetrabili, immutabili, al più promettenti una ingannevole trasparenza, in organismi realmente democratici: fondati invece sull'osmosi, sul continuo ricambio d'ogni pubblico potere. Urgono delle vere Repubbliche (da Res Publica). Basta con le direttive/forzatura. Si introduca il democratico fondamento del tempo determinato in ogni pubblica assunzione. Tutto si risolverà, senza più esasperazioni, senza più dictat, senza più vessazioni, nel migliore dei modi. Altrimenti altro che progresso! Il regresso più totale (procurato proprio da coloro che in avanti non vogliono andare) si realizzerà tramite la falsa democrazia centrata sul voto e finirà per distruggere tutto quanto ci è caro.

C'è una ed una sola mossa da fare: aprire la Banca del Pubblico Impiego, in ambito nazionale e federale. Tutto potrà ripartire da qui.

Oggi milioni di studenti vengono ancora massicciamente inculcati con una incultura di Stato (che li rende incapaci di interagire correttamente con la vita) per essere usati come ulteriori agenti retrogradi, propalatori d'ulteriore incultura, sempre intrappolata nella destra o nella sinistra. Si facciano dunque avanti quei pochi (perché certo tanti non saremo) che hanno saputo disinculcarsi per tempo e vissuto ogni istante della loro vita apprendendo dalla natura. Ad esempio la consapevolezza che immobilità e trasparenza sono la morte, dinamismo ed osmosi la vita.

E' proprio dalla squola che parte il male del mondo. Perché è nella squola in mano agli assunti a vita nei pubblici impieghi, ai burocrati, ai carrieristi, che vengono fabbricati esseri ignari ed ignoranti, sempre schierati, che non sanno cosa sia equanimità, completezza ed equilibrio, che rispetto non hanno per nulla e tutto travolgono ovunque vadano. Da una scuola praticata da veraci esseri umani, non da professionisti ligi all'incultura ma da fedeli osservanti della natura, sortirà invece quel fine rinascimento umano che non mancherà di far rinascere la Terra.

Danilo D'Antonio




Una nuova genetica sociale

Mai come ora si sentono dotti e prolissi discorsi su come uscire dalla profonda voragine in cui siamo sempre più scivolati. Ma non occorrono molte parole (a meno che non si voglia nascondere la verità) per descrivere il mostruoso organismo che c'invischia ed uccide la nostra gioia di vivere. E' semplicissimo: associazioni, cricche, elite, lobby, mafie eleggono i politici e dirigono i governi. Così questi emettono leggi esasperate, appese da una parte, ingiuste ed ingiustificate, squilibrate, contando sul fatto d'avere un apparato statale rimasto tiranno (non una Res Publica partecipata dai cittadini, bensì una monarchia in mano agli assunti a vita nei pubblici impieghi, ai burocrati, ai carrieristi) per far rispettare, armi in pugno, senza ragioni, le becere leggi scritte su commissione.

Ecco tutto!

Ignoriamo i "grandi" economisti, filosofi, intellettuali, etc. poiché sono tutti inculcati a fondo dai carrieristi pubblici e per questo molto peggio che inutili. Di fatto il mondo ha una sola possibilità di evolvere.

Licenziamo ogni assunto a vita nel pubblico impiego, ogni burocrate, ogni carrierista pubblico, iniziamo ad alternarci noi cittadini (adeguatamente competenti, opportunamente preparati) nella Res Publica, in ogni santo impiego/potere dello Stato. Tolti di mezzo gli acritici servitori, fedelissimi al posto fisso e con brama di carriera e potere, tutto si sanerà in modo automatico prima ancora di quanto ci aspettiamo. Perché avendo intorno esseri umani, individui, persone allo stato puro, non più tanti piccoli e grandi priebke disposti a tutto bensì tanti snowden attenti e premurosi, i governi baderanno a fare esattamente quel che occorre: scrivere regole equilibrate ed universali, ragionevoli e razionali, da affinare costantemente e mai più riscrivere da capo ogni giorno.

La vita può essere meravigliosa oppure il contrario. Tutto sta nel come la predisponiamo. Cerchiamo in rete la Banca del Pubblico Impiego e, se non la troviamo, costruiamola subito! Perché è dal nucleo che si ridisegna la cellula.

Danilo D'Antonio




Storia d'Italia ed abbaglio d'isolazionista

Ah, se solo si sapesse osservare, non tanto riflettere ma almeno osservare ... il mondo sarebbe una gran meraviglia. Perché ognuno capirebbe da solo cosa avviene e non vi sarebbe bisogno di osservatori abituali che poi han difficoltà a comunicare quanto rilevato a chi vive con occhi e mente chiusi, incatenati col lucchetto. Prendiamo la diffusa ed ormai apocalittica ossessione contro l'Unione Europea, che ad ogni isolazionista appare madre di tutti i suoi problemi. Se non ci focalizzassimo nel breve momento in cui viviamo ma ripercorressimo la Storia, anche recente, questa ci rivelerebbe cose importanti e risolutive, ci direbbe esattamente cosa non va.

Fino a non molto tempo fa la regola, nell'assunzione del pubblico impiego, nello Stato italiano, era semplicissima: "io ti voto, tu mi dài il posto fisso / tu mi voti, io ti dò il posto fisso". Un sistema riconosciuto onnipresente da alcuni tra gli stessi statali. Fino a che questo sistema è potuto continuare, in verità si viveva un po' tutti abbastanza in pace e tranquilli. Perché chi era entrato nel pubblico spesso sapeva bene quanto lui per primo fosse fuori legge e più di tanto non forzava la mano verso chi almeno non aveva derubato il Popolo Sovrano d'un pezzo dello Stato. Poi il criminale sistema del voto di scambio (che ha condotto nello Stato tanti delinquenti, nel silenzio dei preposti alla giustizia) ha ceduto il passo ad un sistema più legale, senza più concorsi truccati. L'irregolarità (1) di dare a vita un bene, una risorsa comune, un pezzo di Res Publica, che invece è di tutti, è però rimasta immutata.

Così, quando sono arrivati altri, costoro hanno creduto di essere in regola (grosso errore, perché la Democrazia si distingue dalla tirannide proprio per il fatto che il potere, lo Stato, non si concede a vita bensì solo a tempo determinato) e, essendo pure sopraggiunti i laureati (grandi menti!) in sostituzione di persone con metodi alla buona, hanno iniziato a perseguitare, con controlli sempre più rigidi e serrati, con divieti spesso immotivati, con imposizioni d'ogni tipo, reprimendo e sanzionando senza pietà la popolazione (per colpe che in gran parte nascono proprio in conseguenza dell'assenza di una vera Res Publica). Guaio straordinario è stato che, essendo nel frattempo sopraggiunta la UE e funzionando anche questa male (perché anch'essa popolata da assunti a vita nel pubblico, non da cittadini alternantisi bensì da burocrati, da carrieristi) la colpa di tutto se l'è presa lei.

C'è stata insomma una sovrapposizione che ha indotto molti a confondersi: le cose sono peggiorate non tanto per l'arrivo della UE ma innanzitutto per l'esacerbatosi piglio di un sistema statale, fondato su di un carrierismo tipico dell'epoca pre-democratica, dei tempi del duce e del re, che ha praticamente reso impossibile la vita a chicchessia.

Ed infatti l'origine di ogni guaio personale e collettivo è proprio l'orripilante sistema statale sul quale modello la stessa UE è venuta su: che mai è stato reso davvero pubblico, mai lo Stato tiranno voluto da duce e re è divenuto una Res Publica, una vera Repubblica. Se andiamo a frugare nella Costituzione, leggeremo quanto scritto dagli Autori: "... E' compito della Repubblica rimuovere gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese ..." che ci appare come un modo per dire: noi siamo arrivati fin qui, di più non abbiamo saputo fare, al resto pensateci voi! Ed è questo sotteso invito che dobbiamo, noi che abbiamo l'incredibile fortuna di capir ciò, noi che amiamo la Res Publica, raccogliere.

Orbene: non si distrugga l'Unione Europea, i tempi brutti son causati da burocrati certi di poter passare la loro vita nello Stato, da carrieristi convinti di poter essere i padroni della Res Publica, tanto in Italia quanto nell'apparato della UE. Licenziando costoro ed iniziando ad assumere con rigoroso mandato temporaneo, solo a tempo determinato, noi cittadini, dotati delle necessarie competenze, potremo alternarci nei ruoli pubblici, difendere il Paese e l'Unione da cricche, elite, lobby e mafie che altrimenti verrebbero lasciate passare, ed aiutare la politica, i poteri legislativi, a far la cosa giusta. Sempre. Distruggere qualcosa che c'è costato lagrime e sangue, per giunta senza alcun motivo, non avendo capito proprio nulla di quanto è avvenuto, è colpa che si pagherebbe caro, molto.

Analizziamo quanto detto, discutiamone, miglioriamolo, raffiniamolo, sviluppiamolo. La UE va ricostruita sul modello democratico: praticata da competenti cittadini assunti a tempo determinato. Senza far questo, uscendone ora, rimarremmo comunque sottomessi e vessati dai carrieristi pubblici italici, dai burocrati locali, dagli assunti a vita nei pubblici impieghi nostrani. E non cambierebbe nulla. Anzi: avremmo perso l'occasione della nostra vita.

Perché: senza mai cambiar nulla, mai nulla cambierà!

Danilo D'Antonio




Altro che più Europa, qua finisce male!

Vi prego tutti: girate il web, cercate i gruppi contro la UE. Rimarrete esterrefatti per l'astio (ad esser delicati) nei confronti dell'Unione Europea. Ma non dobbiamo considerare queste persone come malvage o stupide. Ci stanno invece palesando ciò che loro vivono, soffrono, ritenendo che sia tutto conseguente alla UE, all'euro. Siamo avveduti, siamo saggi. Chiariamo che invece è il piglio dispotico, lo stampo tirannico della UE (che ricalca quello di ogni suo singolo Stato) a rendere vano ogni ben fatto. Se ci decidiamo a rivendicare degli Stati democratici, delle vere Res Publica, non avremo dalla nostra quattro gatti, non solo chi vota ma pure l'intero orizzonte astensionista. Che senso ha per +Europa rimanere quell'inezia politica che è attualmente e sempre rimarrà fino alla sua scomparsa, a meno di prendere in seria considerazione chi attualmente osteggia la UE e l'euro? Impariamo da loro. Noi tutti necessitiamo di Stati moderni: aperti, condivisi, fluidi, osmotici, partecipati, vissuti, non nel suo apice legislativo bensì in ogni impiego pubblico. Se ci facciamo portavoce della urgenza di rendere democratici gli Stati, introducendo il tempo determinato in ogni assunzione pubblica, al contrario di quello che si teme, tutti saremo felici di votare a favore. Riflettiamoci ed in fretta. Perché la Storia è in ritardo di oltre sette decenni.

Democrazia è condivisione della Res Publica e si attua col mandato temporaneo d'ogni pubblico ruolo.

Danilo D'Antonio




L'obsolescenza progettuale,
non programmata, dell'Italia

Il progetto sul quale è costruita una macchina è ciò che definisce il modo in cui essa funzionerà e la sua durata di vita. Intorno a noi vediamo quotidianamente apparecchi, congegni, meccanismi d'ogni tipo che funzionano e vivranno ognuno secondo quanto dettato dal proprio progetto. Il nostro amato Paese deve al suo progetto, alla Costituzione, il modo in cui esso ha funzionato finora, funzionerà in futuro e la durata di vita che ancora gli compete.

Oggi assistiamo a continue contrapposizioni politiche e vediamo gli uni scagliarsi contro gli altri, come se del triste andamento delle cose fosse responsabile l'una o l'altra parte. Certamente ogni umano possiede la facoltà di comprendere e di ergersi oltre i propri limiti. Ma di certo la nostra Costituzione, pur scritta con le migliori intenzioni, ha delle magagne progettuali che hanno decretato i problemi vissuti finora, presenti e futuri.

A meno che non la si raffini, partendo non dalle cavillose specificazioni ulteriori bensì dalle prime due frasi del suo Articolo 1: "L'Italia è una Repubblica democratica, fondata sul lavoro. La sovranità appartiene al popolo, che la esercita nelle forme e nei limiti della Costituzione". Si tratta di frasi confuse con evidenti limiti. Riformulando più correttamente i concetti richiamati, quindi pure completandoli, dovremmo dir qualcosa come: "l'Italia è un Paese democratico: dotato di una Res Publica. Esso gode anche di una Res Privata. La Res Publica è di tutti e tutti con ordine possono parteciparvi, secondo competenze professionali e desideri propri. La Res Privata, fin tanto che non faccia del male a nulla e nessuno, va rispettata. L'Italia si alimenta col lavoro e si dirige dando ascolto alle percezioni e sensibilità di ognuno, raccolte e sviluppate nei modi e tempi specificati in questa Costituzione".

La Costituzione in vigore attribuisce, sì, una (non precisata) sovranità al popolo ma non apre le porte della Res Publica ai cittadini, chiarendo che essi non possono che alternarvisi a tempo determinato. E' una manchevolezza d'enorme portata che, non specificando in cosa consiste la Democrazia (nella comproprietà della Res Publica), lasciò lo Stato nelle mani della aristocrazia statale, non apportando modifiche allo Stato monarchico. E' da questa carenza che è poi scaturita quella società aggressiva, avida, predatoria, escludente e monopolizzatrice. Questi vizi capitali si originano in uno Stato che doveva divenire Res Publica ed invece rimase Cosa Loro: degli assunti a vita in impieghi che devono invece essere pubblici, periodicamente restituiti al Popolo Sovrano.

Dallo Stato, questo DNA malefico si diparte e spande poi capillarmente per ogni dove nella società, dando la stura a corruzioni e crimini d'ogni genere, a mafie, inquinamento ... a tutto un marasma di pessime espressioni umane che si verificano semplicemente in conseguenza di una "Repubblica" non chiarita nella Costituzione e di conseguenza rimasta Stato tiranno. Con tutte le accezioni retrograde e sperequazioni tipiche dell'epoca remota in cui esso comparve.

Lo stesso degrado umano, che oggi ognuno patisce e pure verifica con la primordiale sensibilità rimastaci, deriva da una Costituzione che, causa forza maggiore, centrò il Paese sul lavoro (innanzitutto di ricostruzione dopo la guerra) ma non fornì una pari valenza alla meditazione, alla riflessione, allo studio, limitandosi a lasciare uno spazio secondario alla cultura. Che è stata tra le prime vittime di ogni vizio capitale dipartitosi dallo Stato.

Può anche avvenire che altri non s'aggiungano allo scrivente a sostenere quanto sopra, che la Res Publica non torni mai ai suoi legittimi proprietari: i cittadini, può succedere che le cose non s'aggiustino. E così la vita del nostro Paese, come siamo abituati a vederlo, non potrà che accorciarsi terribilmente. Ma mai si pensi che questo abominio di società (nonché di mondo) derivi da esseri umani impossibilitati a buoni comportamenti, incapaci di sensibilizzarsi ad etiche e morali ben più elevate delle loro attuali. Se gli Stati ci ingannano e tradiscono (perchè questo stanno facendo da oltre settant'anni, non solo in Italia ma in qualsiasi Paese) è chiaro che i più deboli si lasceranno influenzare da coloro che questo Stato, avidamente, insaziabilmente, se lo sono preso a vita, foss'anche legalmente ma di certo indebitamente. Su di una nave nella tempesta un buon capitano, coraggioso, irreprensibile, potrà chiedere ai suoi marinai ogni sacrificio. E la nave giungerà salva in porto. Ma se quel capitano si comporterà male, se si prenderà gioco della ciurma, approfittando della sua posizione di potere, anche i marinai faranno del loro peggio ... e la nave non tarderà ad andare a picco.

Chi volesse dunque provare ad essere migliore, chi non volesse farsi ingoiare dai flutti di una esistenza che così continuando non potrà che peggiorare, s'impegni a capire che questo non è il tempo di fare politica: di tifare per questa o per quella compagine legislativa. Urge invece darci tutti da fare affinché l'Italia (per giunta ancora una volta risulteremmo all'avanguardia sulla Terra!) divenga una vera Repubblica, un Paese realmente democratico. Che al posto di una bandiera punteggiata di vizi capitali ne inalberi un'altra costellata di virtù in gran quantità. Perché il DNA e destino di un popolo è tutto lì!

Alla fine della guerra non vi fu tempo per filosofare. Ma gli scorsi sette decenni proprio a questo dovevano servire. Se non l'abbiamo fatto finora passi, ma ora riscriviamo la Costituzione. Con un disegno di società fondato sulle migliori qualità umane, i cittadini non potranno che divenirne grandi campioni.

Ma, nel riscrivere la Costituzione, partiamo dalla A, non dalla zeta.

Danilo D'Antonio




PER NUOVI PADRI COSTITUENTI

Il fenomeno della vita è un grand'insieme di opportunità colte ed altrettanto grande cumulo di occasioni perdute.

76 anni fa al cospetto degli italiani fu condotto un referendum che non avrebbe non potuto segnare il loro futuro più che profondamente. Eppure tale consultazione popolare fu fatta senza spiegare in alcun modo la differenza esistente tra una monarchia, un impero, una tirannide in genere (la cui centralità è uno stato precluso al Popolo ridotto a proprietà di un eterno regnante e sua aristocrazia, nobiliare o di carriera, che mai tornano persone comuni) e la Democrazia: la cui la centralità appartiene invece al Popolo e per questo viene chiamata res publica, il quale Popolo Sovrano la concede rigorosamente a tempo determinato affinché possa riprenderne possesso alla fine del mandato. E' deprimente veder sciupata una simile opportunità. Un momento epocale quasi tutto gettato al vento!

Fatto sta che l'Italia cessò (sulla carta) d'essere una monarchia per divenire una Repubblica ma mai i suoi tanti impieghi/poteri (detti non a caso "pubblici" perché tali dovevano essere) smisero d'essere concessi, tramite il vecchio sistema di assunzioni a vita, ad una minoranza che così si faceva casta soggiogatrice. Gli impieghi/poteri legislativi tornarono, sì, ad essere temporanei, perché in passato lo erano stati, tanto assurda era già parsa l'eternità d'un potere. Ma mai avvenne che i restanti impieghi/poteri della centralità iniziassero ad essere concessi a tempo determinato anch'essi: così che potessero periodicamente tornare al Popolo per essere affidati ad altri cittadini, con pari diritti e requisiti professionali, a loro volta anch'essi con mandato temporaneo.

Perché proprio in questa condotta consiste la Democrazia: nella temporaneità del potere. Non nel voto in sé, il quale è solo conseguenza di tale benefica temporaneità. Ma nel fatto che, chiunque tu sia, quantunque tu sia da molti stimato o ti reputi bravo, il migliore tra gli umani, allo scadere del tempo devi sottometterti (nessun individuo possedendo in sé conoscenze, percezioni, sensibilità infinite) all'aurea regola di cedere lo scettro del potere, di basso od alto livello che sia, ad un'altra persona, perché completi, corregga, integri, le tue visioni.

Democrazia non è mera pretesa egalitaria bensì metodo d'alternanza che dà forza, vigore e longevità ad una società. Democrazia è un processo pacifico teso ad evitare aritmiche cruente rivoluzioni tramite un regolare rinnovo dei detentori d'ogni potere. Oggi, in tanti mesti convegni, i relatori piangono il fallimento, i limiti, perfino la morte della "democrazia" ... quando ancora essa non è nata! Scellerati delinquenti tutti costoro! E pensare che in questi tre quarti di secolo abbiamo stra-pagato, premiato, riverito tanti di quei dotti intellettuali titolati e mai nemmeno uno di essi s'è degnato di riferirci una tale chiara, evidente, indubbia, semplice primaria verità.

Ecco spiegata la decadenza di un mondo (non solo del nostro Paese ma di tutto un mondo) che, non potendo avanzare, mantenuto com'è in uno stato di grave inadeguatezza tramite una dotta incultura ché mai ha permesso di comprendere la differenza tra una tirannide e la Democrazia, tra una monarchia e la Repubblica, sta regredendo velocemente. Ancora oggi molti Paesi si trovano ad un bivio (ad una scelta che potrebbe essere gioiosa ed invece è oltremodo sofferta) se permanere nella monarchia od ascendere alla Repubblica. Molte persone sono in conflitto, molti popoli sono ancora divisi in così tanti luoghi del Pianeta, ancora accadono guerre civili e molte altre si rischiano, tutto perché non c'è alcuna celebrità che confermi, accetti e sviluppi quanto qui appena accennato da una nullità.

Generazioni di giovani continuano a venir su privi non solo di questa consapevolezza, già grandiosa, ma di tutta l'immensa meravigliosa cultura che vi è connessa cui mai è stato permesso affermarsi, non potendo che far continue convinte scelte sbagliate. Perché se il manuale di vita fornito non si basa sulla realtà delle cose, è inevitabile andar fuori strada. Guaio è che, come sempre avviene con le grandi novità, fama e successo non arridono ai primi che rischiano e sudano per aprire la strada, mentre è invece così facile e gratificante ripetere luoghi comuni errati ma da tutti apprezzati. Ben compaiano allora coloro che al successo prediligono la verità, perché solo da loro può sortire quella pacifica potente rivoluzione che ben cambierà il futuro di più di otto miliardi di persone.

Per nulla grati ai padri costituenti di un tempo, semplici rinominanti "repubblica" la vecchia monarchia esistente, per il ridicolo sprone che ci lasciarono (*), ben ne vengano di nuovi. Seri e che realizzino per davvero l'opera!

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Pacificamente, legalmente, civilmente,
evolve l'Italia, la UE, l'intero Pianeta.

La Repubblica: accessibile, dinamica, fluida,
osmotica, partecipata, vissuta. Se-re-na.

(*) "... E' compito della Repubblica rimuovere gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese ..."

Parole più eteriche, inconsistenti, vaghe non le potevano concepire! Quando avrebbero dovuto dirci: Democrazia vuol che la centralità sia comproprietà condivisa (la Repubblica) ecco quindi la Banca dei Pubblici Impieghi. Van via i tiranni e giungono cittadini idonei che democraticamente si succedono pro tempore. Perché non conta tanto chi governa quanto chi sta intorno a chi governa. Questo avrebbero dovuto dirci! Se non avessero intascato tanta gloria, onori e riconoscimenti si poteva pure ricordarli con una punta di simpatia. Ma non, avendoci lasciato una Repubblica tutta da costruire, senza dir che il grosso del lavoro era da fare, ancora oscurando invece chi quell'immenso lavoro se lo sta sobbarcando tutto da solo!

Evviva Danilo! L'unico umano al mondo che apra le porte della Repubblica ai suoi simili. L'unico che non si renda facile la vita ripetendo il già tanto da tanti ripetuto. Viva Danilo! E la Terra gira finalmente come deve. Le cose divengono come davvero devono essere. Hurrah for Danilo! E vada invece a lecca' cessi ogni celebrità al mondo! Ché tutte han mantenuto il mondo primitivo!




Stato ed anti-Stato

E' un gran peccato che mai nessuno abbia voluto eradicare corruzione, crimine e mafia (l'anti-Stato), cancellarli alla radice, proprio lì dove si originano. Se qualcuno l'avesse voluto, avrebbe dovuto fare una sola cosa: rendere democratico lo Stato, sarebbe a dire: accessibile, aperto, condiviso, partecipato a tempo determinato, così che ogni cittadino potesse divenirne parte attiva e sentisse quindi forte l'intimo, istintivo, spontaneo desiderio di curarlo e proteggerlo. Al contrario ancora oggi lo Stato è una entità a se stante, proprietà di una aristocrazia fatta di carrieristi, di burocrati, di assunti a vita nei pubblici impieghi, letteralmente una Cosa Loro privata d'accesso ad altri pur con pari diritti e requisiti professionali. E' proprio per via di questo indebito monopolio, di questa illegittima emarginazione, di questa terribile esclusione sociale (un vero oltraggio alla Democrazia ed alla Res Publica) che tanti infine cedono e scelgono di passare dall'altra parte, nell'anti-Stato. Fatto paradossale, ogni associazione sorta contro criminalità e mafia ha eretto una ulteriore barriera tra il cittadino e la Res Publica: ostacolando la presa di coscienza che essa è la primaria Associazione cui puntare per risolvere.

Chi vuole vedere scomparire per sempre corruzione, crimine e mafia deve tenersi ben lontano dall'associazionismo, deve invece alzarsi in piedi ed esigere in prima persona uno Stato Democratico: i cui impieghi pubblici (la Res Publica, il Bene Comune) vengano concessi a tempo determinato, per poter essere partecipati da quanti più sia possibile per estendere il senso di una fraterna comunanza. Il non averlo fatto fino ad ora è stato il peggior crimine che si poteva concepire nei confronti del Popolo Sovrano. Almeno oggi, con oltre 70 anni di ritardo, dalla caduta di corona e fascio, portiamovi rimedio.

Capiamolo bene: noi cittadini abbiamo una Grande Associazione che ci lega tutti e cui dobbiamo ambire e che dobbiamo amare e curare: la Res Publica. Diamoci dunque da fare, del tutto pacificamente, legalmente, civilmente, per rimuovere coloro che se ne sono impossessati a vita, mantenendo l'indebito uso monarchico/fascista di assegnare a vita gli impieghi/poteri dello Stato. Nel Pubblico Impiego iniziamo ad assumere esclusivamente a tempo determinato, come già si fa da lungo tempo con Deputati e Presidenti. Ogni problema sparirà da sé. Perché è proprio l'accaparramento dello Stato da parte di una minoranza a provocare un rigetto verso una legalità ch'é posticcia, scorretta, perché essa per prima impedisce la giustizia individuale e sociale, il realizzarsi stesso della Democrazia e l'affermarsi della Res Publica per quello che realmente è: uno strumento legante, una comproprietà appartenente ad ogni cittadino.

Nessuno escluso!

E' lo Stato rimasto tiranno a generare un DNA che dà la stura ad ogni male, a generare ogni cattivo comportamento e malessere collettivo ed individuale. Non ci si scagli direttamente contro la mafia. Si elimini invece la causa che la fa nascere e sviluppare. Almeno oggi, che il buon senso lo si usi: basta fare gli eroi, se vogliamo davvero cambiare le cose iniziamo a ragionare una buona volta. Teniamoci lontano da associazioni e professori ed un mondo meraviglioso si schiuderà davanti a noi.

Danilo D'Antonio




A FIANCO DI LOGICA E RAGIONE

Da sempre, ogni volta che gli statali affrontano la mafia, molti chiedono ai cittadini di schierarsi in loro favore. Parrebbe il minimo da farsi se non fosse che ci si dovrebbe invece schierare a fianco di Logica e Ragione.

Ed entrambe dicono che, quando qualcuno si prende a vita i pubblici impieghi, niente meno che la Res Publica, in qualcun altro automaticamente sorgerà il desiderio, a volte persino la volontà, di farsi anti-stato, criminale, mafia. Si vuole eliminare la mafia? Davvero? Non più limitarsi a combatterla, con alterne vicende, per l'eternità? Bene: si trasformi allora il vecchio stato monarchico in una vera Repubblica (res publica in lingua madre) dando ogni suo impiego/potere/reddito rigorosamente a tempo determinato. Come già da tempo avviene in ambito legislativo, in Parlamento, e nessun Deputato e Presidente si sognerebbe, si permetterebbe mai, di tentare di far il contrario.

A tutt'oggi, di tutti i poteri che son parte della Repubblica, solo il legislativo è democratico: concesso pro tempore, venendo periodicamente restituito al Popolo Sovrano. Ogni altro potere (amministrativo, culturale, educativo, informativo, finanziario, fiscale, giudiziario, d'ordine pubblico, militare, repressivo, sanzionatorio, sanitario, scientifico, statistico, agricolo, ecologico, edificatorio, urbanistico, paesaggistico, etc.) viene ancora dato a vita, secondo l'arcaico uso d'epoca pre-democratica, come avveniva nell'era monarchico/fascista. Creando in tal modo, proprio loro, gli statali, i burocrati, gli assunti a vita in impieghi mai divenuti pubblici (gli stessi magistrati dunque) i presupposti che portano molte persone a ribellarsi e passare dall'altra parte.

A divenire dei fuori legge, a costituire delle bande armate, l'anti-stato, in contrapposizione allo stato tiranno.

Se, al contrario, ci si decidesse a licenziare periodicamente (come da tempo si fa con Deputati e Presidenti) ogni assunto nel pubblico impiego (magistrati in primis) si darebbe forte e chiaro il messaggio che la tirannide, la sperequazione, l'ingiustizia, il privilegio, la presunzione, la prepotenza, la violenza, la dittatura, sono finite! E così ogni essere umano, invece di arrabattarsi come meglio/peggio può (o di ribellarsi) ce la metterebbe tutta per far corpo unico col resto della popolazione. Perché a quel punto tutti noi potremmo accedere alla res publica. Vivremmo fraternamente: tutti su di uno stesso piano di RECIPROCITÀ. L'Italia godrebbe d'una vera Repubblica: di qualcosa di cui essere partecipi, invece di venirne esclusi, estromessi, esserne emarginati, resi impotenti proprio da quelli che, pur essendosela presa, pur avendola monopolizzata, pur appropriandosene a vita, oggi fan bella mostra davanti a chi mai ha riflettuto su cosa sia davvero la Repubblica, su come realmente si realizzi Democrazia.

Lo stato monarchico indebitamente permasto, proprietà di piccoli e grandi monarchi, va trasformato in una vera Repubblica. L'Italia deve divenire una Democrazia reale: la centralità va concessa rigorosamente a tempo determinato, partecipata a turno da persone dotate dei requisiti necessari al ruolo e desiderose di servire. Non lo si vuol fare? Non volete avanzare, evolvere, progredire? Ed allora ci si terrà non solo mafia, criminalità, corruzione crescenti all'ennesima potenza ma anche ogni altro male sociale e quindi umano. Perché tutto ciò è conseguenza diretta di un illegittimo stato tiranno: come duce e re ce lo lasciarono. Esattamente l'opposto d'una società fraterna: equa, giusta, dunque concorde, unita e solidale.

Amen.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

Pacificamente, legalmente, civilmente,
evolva l'Italia e l'intero Pianeta.

Evviva la Banca dei Pubblici Impieghi!

La Repubblica: accessibile, dinamica, fluida,
osmotica, partecipata, vissuta. Fe-li-ce!

Dalla Costituzione: "... E' compito della Repubblica rimuovere gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese ..."

" ... E allora voi capite da questo che la nostra Costituzione è in parte una realtà, ma soltanto in parte è una realtà. In parte è ancora un programma, un ideale, una speranza, un impegno, un lavoro da compiere. Quanto lavoro avete da compiere! Quanto lavoro vi sta dinnanzi ..." Piero Calamandrei, discorso sulla Costituzione



Burocrazia vs Democrazia: dove c'è l'una non c'è l'altra

Per sconfiggere la burocrazia occorre innanzitutto capire cosa essa sia e come e quanto si contrapponga alla democrazia. L'anomalia è lampante. Lo Stato ha molti poteri: amministrativi, culturali, educativi, energetici, informativi, finanziari, fiscali, giudiziari, d'ordine pubblico, militari, repressivi, sanzionatori, sanitari, scientifici, statistici, agricoli, ecologici, edificatori, urbanistici, paesaggistici ... e legislativi. Ebbene: ancora oggi solo questi ultimi, i legislativi, sono democratici, in quanto concessi con mandati rigorosamente temporanei. Al contrario ogni altro potere dello Stato e pubblico in generale è ancora tiranno: concesso a vita, tramite un sistema di assegnazione degli impieghi che risale pari pari ad epoca pre-democratica, ai tempi della corona e del fascio.

Badiamo: una tirannide non si manifesta attraverso una violenza diretta ed immediata. Si ha una tirannide quando non vi è limite temporaneo all'esercizio di un potere e di conseguenza non si gode d'un ritmico rinnovo, riequilibratore di fatti ed idee. Proprio per via di questa disfunzione, che, evitando un regolare riesame popolare, porta ad esagerare in una od altra direzione, si arriva ad essere dispotici: manipolando le informazioni, si obbliga e vieta senza effettiva ragione, cancellando vieppiù i diritti delle persone.

Se davvero si vuole sconfiggere la burocrazia (poteri dei burocrati) non necessita altro che licenziare ogni assunto a vita nel pubblico impiego, ogni carrierista. Per avere la democrazia (poteri dei cittadini) in ogni angolo dello Stato occorre assumere solo pro tempore: per permettere un vitale rinnovo dei pubblici addetti ed una legante, unificante partecipazione. Urge aprire una Banca del Pubblico Impiego dove chiunque, competente, esperito e preparato al ruolo, possa prenotarsi per dare un contributo, tornando alla fine del mandato un semplice cittadino: così da verificare la bontà delle leggi e procedure da lui stesso applicate. La vita è bella se si tiene il cervello acceso. Se lo si tiene spento passano decenni (oltre sette, dalla caduta del fascismo) e la democrazia rimarrà sbarrata dalla burocrazia: dalla tirannica assunzione a vita nei pubblici impieghi. L'organizzazione di stampo fascista di fatto non è mai scomparsa ma, con la complicità di ogni generazione di politici, ancora oggi occupa, ahinoi, la più gran parte dello Stato.

Se niente po' po' di meno che un Parlamentare, perfino un Presidente, se ne torna a casa propria alla fine di un mandato, perché identica regola non fu estesa (come avrebbe dovuto) all'intero apparato statale e pubblico in generale? Una comproprietà, un bene comune, una Res Publica (quale è un pubblico impiego) non può essere data a vita, pena la perdita del suo carattere pubblico. Pena la cancellazione della Democrazia e l'instaurarsi della burocrazia. Cioè di tirannide e dispotismo. E non si invochi il professionismo: qui fuori di gente altamente professionale, e con ottimi propositi, ce n'è tanta. Il Pubblico Impiego sia solo a tempo determinato.

Ciò detto, anche oggi centinaia di migliaia di professori hanno insegnato ai giovani della Terra cosa non è la democrazia, cosa non è una repubblica. Mai illuminando la realtà delle cose. E milioni di giornalisti hanno trattato infiniti temi, perfino rischiando la vita lanciandola contro criminali e tiranni manifesti, mai cogliendo, intellettualmente sottomessi all'ufficialità culturale, cos'è che genera gran parte del male del mondo. Per quanto tempo ancora si accetterà che questo accada, che la Terra sia pervasa di una confusione così grande, che affligge ogni àmbito ed angolo del mondo, eretta al solo scopo di mantenere una antica prevaricazione?

Danilo D'Antonio



Se si vuole si può

Ogni giorno si leggono parole commosse e pietose nei confronti delle vittime delle tirannidi che affliggono il mondo ed in tanti si rizzano e stipano contro i nuovi despotismi che ancora minacciano di sorgere. Ma nessuna di queste gran brave persone si degna di decidersi a capire quale è il fondamento dei tanto paventati fascismi e d'ogni altro genere di tirannide. Infatti non basta dire NO a questo, NO a quello. Bisogna fornire chiare spiegazioni del perché certi fenomeni accadono e strategie per non farli accadere più.

Ebbene, chiaro e palese, il fondamento d'ogni despotismo e tirannide è l'assunzione a vita nello Stato, nei pubblici impieghi/poteri/ruoli. Mai nessun despota sarebbe comparso se non avesse potuto contare sulla nera cerchia dei carrieristi pubblici. Al contrario aprendo lo Stato, nel nostro caso per giunta proprio una Res Publica, una comproprietà, una proprietà comune, alla partecipazione dei cittadini, a tempo determinato così che in tanti a turno vi si possa accedere come appunto richiede Democrazia, si avvia un benefico flusso umano costantemente rinnovatore non solo dello Stato ma dell'intera società. Ed infatti c'è necessità proprio d'una corrente che rimuova l'odierno accumulo, l'orda dei tanti focalizzati, proiettati verso quell'unico potere disponibile: il potere legislativo, in Parlamento, e distribuisca invece le persone per l'intera ampia rosa di magnifici altri poteri dello Stato: amministrativi, culturali, educativi, informativi, finanziari, fiscali, giudiziari, d'ordine pubblico, militari, repressivi, sanzionatori, sanitari, statistici, agricoli, ecologici, edificatori, urbanistici, paesaggistici, etc. etc. I dispotismi nascono da un disegno arcaico, rozzo, sbagliato di società, da uno Stato tiranno: i cui impieghi/poteri/ruoli e redditi vengono dati a vita ad una minoranza allo scopo di fidelizzarla, posto fisso e mira di carriera, per far quel che si vuole dell'emarginata, esclusa maggioranza. I dispotismi scompaiono invece con un disegno nuovo, raffinato, corretto di società, con uno Stato democratico: i cui impieghi/poteri/ruoli e redditi vengono concessi solo a tempo determinato, così da creare una generale apertura, disponibilità e spaziosità mentale, economica e politica.

Davvero si desidera vivere in una società, in un mondo che funziona non soltanto meglio bensì proprio come dovrebbe funzionare ed avrebbe benissimo sempre potuto fin dall'inizio? Ebbene si aprano gli Stati alla partecipazione democratica: introducendo il tempo determinato in ogni pubblica assunzione. Così da creare dinamismo e vastità di possibilità nelle società, un'armonica rotazione sociale che renda impossibili blocchi, fazioni, parti contrapposte. Sul tipo: noi buoni da questa parte, loro cattivi dall'altra. Dedico queste parole alle tante vittime di Stati rimasti come erano ai tempi dei duci e dei re.

Danilo D'Antonio




Una ed una sola è la cosa da fare

Una ed una sola è la cosa assolutamente da fare e su cui dobbiamo focalizzarci al fine di cambiare questo orrendo Stato di cose.

Licenziamo ogni assunto a vita nello Stato e nel Pubblico in generale. Introduciamo nelle assunzioni del Pubblico Impiego la democratica regola del tempo determinato già presente in Parlamento: così da permettere ad altre persone, competenti, sì, esperite, certo, ben preparate, di sicuro, ma non attaccate al posto fisso e con mira di carriera e potere statale, di dare un proprio contributo alla Res Publica. Riflettiamo: i governanti, quando va bene, durano pochi anni. I carrieristi pubblici, i burocrati, gli assunti a vita nello Stato, durano invece per sempre! Mai costoro restituiscono al popolo il potere ch'è stato dato loro. In perfetto stile dispotico. Da perfetti tiranni quali sono tutti coloro che tengono per sé qualcosa che appartiene invece a tutti: la benedetta e santa Res Publica italiana, che nessuno può far sua.

Lo Stato tiranno è una entità chiusa, immota, impenetrabile eternamente nelle mani di una casta, di una ristretta aristocrazia.

Lo Stato democratico è accessibile, aperto, condiviso, dinamico, fluido, osmotico, partecipato a turno da quanti più possibile.

Ordunque per un breve momento storico mettiamo da parte la politica, l'insieme di direzioni che la società deve prendere, e focalizziamoci sul rendere democratico (con oltre settant'anni di ritardo!) lo Stato italiano. Noi, qui fuori, rechiamoci temporaneamente dentro la macchina pubblica a far del nostro meglio, nell'interesse dell'individuo e della collettività, a renderla funzionale, giusta, moderna, veloce e parca nei consumi. Loro, da lì dentro, ne escono per sempre e cominciano finalmente a vivere una vita vera, non più distaccata bensì a pieno contatto con la realtà delle cose. Per ogni assunto a vita nel Pubblico si chiuda per sempre l'accesso allo Stato.

Ordunque: accantoniamo per un po' la politica e focalizziamoci lì dove tutto ha inizio.
Lì dove viene forgiato il DNA stesso della società. Regaliamole un nuovo patto sociale.

Come primo atto apriamo la Banca del Pubblico Impiego e nulla sarà più come prima!

Danilo D'Antonio



Il lascito fascista più difficile da rimuovere

Taglio dei parlamentari, taglio dei vitalizi ... Oggi i tanti inconsistenti rivoluzionari che ci ritroviamo attorno perdono tempo inseguendo obiettivi minori come ad esempio la riduzione dello stipendio dei Parlamentari o dei Parlamentari stessi. In verità i Parlamentari potremmo anche giungere a non pagarli affatto ma ... che cambierebbe?

Perché il vero problema (risolto il quale ogni altro problema invece si risolverà da solo, comprese le piccolezze perseguite oggi) è l'assunzione a vita nei pubblici impieghi, sarebbe a dire nello Stato. Permettendo ai cittadini di emanciparsi, di prepararsi ad assumere responsabilità per alternarsi nei ruoli della Res Publica, tutto cambierà.

C'è davvero da avvilirsi vedendo che, tra i tanti contestatori ascesi ultimamente al potere legislativo, non ce n'è uno che, con fantasmagorico pensiero, dichiari: licenziamo ogni assunto a vita nel pubblico impiego, chiunque si sia impossessato a vita della RES PUBLICA approfittando di un abominevole uso, ereditato dalla monarchia e dal fascismo, che nemmeno i Padri della Costituzione riuscirono ad eliminare; iniziamo invece ad assumere con rigore democratico: soltanto a tempo determinato. Così che i cittadini tutti, purché abbiano i requisiti necessari al ruolo e vogliano servire il nucleo centrale del loro Paese, potrebbero farlo. Permettendo così anche alla politica, a quel punto, di cambiare per il verso corretto e pure radicalmente, senza più possibilità di dispotismi, ingerenze e vessazioni.

Perdere tempo in quisquillie (facendo leva sui bassi sentimenti, facendo regredire il popolo a popolino, piuttosto che aiutarlo ad emanciparsi dai burocrati e di conseguenza a crescere, evolvere, maturare) quando niente meno che la Repubblica (il Pubblico Impiego è parte fondamentale d'essa), lo Stato, è tutt'oggi nelle mani di veri e propri MONARCHI che mantengono tutti noi SUDDITI, è sintomo di pochezza intellettuale che può divertire ma fa pure piangere.

Avanti, ordunque!

Chi fosse in grado, per un meraviglioso prodigio della sorte, com'è avvenuto per il sottoscritto, di beneficiare di questa stessa presa di coscienza, non getti via l'incredibile opportunità di impegnarsi a far evolvere d'un balzo la nostra Società, facendo mille volte meglio di coloro che ci han preceduti, permettendole di progredire come mai nei 70 anni trascorsi. Ripromettiamoci tutti insieme quest'unico, grandioso, magnifico obiettivo: LICENZIAMOLI TUTTI!

E finalmente potremo iniziare una nuova vita da veri Cittadini. Da umani liberi. LA LIBERAZIONE È ANCORA TUTTA DA FARE! Questa è la verità. Ed è vergognoso che nessun sedicente antifascista mai lo dica, ancora taccia tutto questo.

Danilo D'Antonio



Popoli, monete e liberazioni tutte ancora da realizzare

Qualcuno dice che un popolo è libero quando è proprietario della moneta. In realtà un popolo è libero, e non teme nessuno, quando i cittadini si alternano in tutti gli impieghi/poteri/ruoli dello Stato. La moneta conta, senza dubbio, ma da sola non più di tanto.

Alternandoci a tempo determinato negli impieghi pubblici, quindi nei tanti poteri dello Stato, una volta licenziati i carrieristi, i burocrati, gli assunti a vita nel pubblico impiego, tutto cambia: perché i cittadini acquisiscono il potere di costruire il proprio destino in ogni àmbito e particolare della vita, della persona e della società. Cosa che certo non è possibile col solo potere legislativo rinnovato periodicamente. Tutto lo Stato (quindi ogni impiego/potere pubblico) deve essere concesso a tempo determinato.

La politica (il potere legislativo) conta, ma da sola non più di tanto. L'intero apparato dello Stato conta e dev'essere regolarmente restituito al popolo. Non si può accettare uno Stato dato a tempo indeterminato, a meno d'essere marionette incapaci d'intendere e volere.

Prendiamo coscienza che la Liberazione, celebrata sempre come fosse compiuta, fu sì iniziata ma è tutta da portare a termine. Lo Stato è tutt'oggi nelle mani di una aristocrazia, una casta, una chiusa congrega di carrieristi, burocrati, assunti a vita nei pubblici impieghi, esattamente come sotto la corona ed il fascio. Precisamente come ai retrogradi tempi del re e del duce. Vergognoso è poco.

Denunciare o tacere ciò che ovunque è causa/madre di ogni ingiustizia, mentre i Paesi, la UE ed il mondo intero, ribollono, senza però aver mai individuato il problema, ci rivela per quello che siamo: pro Democrazia e Repubblica o pro tirannide e despotismo. Visti i nuovi, capillari, potenti media, badiamo a non mostrarci oltre, se finora abbiamo taciuto, per quell'ignominia che siamo stati finora.

Danilo D'Antonio




Agli isolazionisti d'Europa,
prima che scompaiano coi loro solinghi Paesi

Prendere fischi per fiaschi. Così si diceva una volta. Proprio confondendo le carte sul gran tavolo in cui oggi si gioca la partita, non solo per il nostro futuro ma forse anche per la nostra stessa vita, se non siamo in là con gli anni, molti vogliono tornare ad isolarsi, pensando che i problemi diminuiranno o scompariranno. Pura follia. Questi non son più i tempi in cui l'occidente dettava legge ed entro ampiamente trasgrediti limiti amministrava in pace le questioni e chi ne faceva parte poteva viver bastantemente tranquillo. Questi son tempi in cui o ci si unisce rafforzandosi, stringendo alleanze, tessendo reti, o si scompare senza lasciare traccia di sé, sommersi da coloro che invece lo stanno facendo o sono cresciuti così grossi che bastan da soli a divorarci. E' vero: la UE, com'è ora, è un obbrobrio. Ma perché: non è forse un obbrobrio anche il nostro singolo Stato?! I problemi che ognuno di noi, chi meno, chi più, vive, non derivano dal solo dispotismo dell'Unione ma innazitutto, soprattutto, dal dispotismo del nostro stesso Stato: il quale s'è mantenuto, come ogni altro Stato del mondo (e la UE stessa è venuta su seguendone il retrogrado disegno) tale e quale era ai tempi del fascismo, della corona, della tirannide. Si aprano gli occhi, ci si sfili quelle antenne tv dal cervello e si ragioni: a tutt'oggi soltanto il Potere Legislativo è democratico, grazie al fatto che alla fine di un tempo determinato parlamentari e presidenti restituiscono al Popolo Sovrano gli impieghi/poteri che sono stati loro concessi e, senza nemmeno fiatare, se ne tornano a casa propria. E tutto il resto dei poteri dello Stato: amministrativi, culturali, educativi, informativi, finanziari, fiscali, giudiziari, d'ordine pubblico, militari, repressivi, sanzionatori, sanitari, statistici, agricoli, ecologici, edificatori, urbanistici, paesaggistici, etc.? Non è forse una vergognosa dimenticanza l'aver continuato a darli a vita come non a caso vollero duci, re e perfino imperatori? Se si desidera il buon vivere, operoso, sereno, senza continui dictat, senza le più pazze tra le regole, senza ingiustificate imposizioni, senza pesanti vessazioni che rendono praticamente impossibile la vita, è dal guardare criticamente casa nostra che bisogna partire, dal rinnovarla licenziando ogni assunto a vita nel Pubblico Impiego, quindi nello Stato, estraendolo dalla santa nostra Res Publica, ed iniziando ad assumere rigorosamente a tempo determinato. Automaticamente risultando così avviato anche il processo di piena trasformazione della UE, che da madre padrona diverrà agorà politica tesa a rafforzare davvero tutti i suoi Paesi. Si cerchi e si trovi il coraggio di analizzare con cura personale l'estesa situazione davanti ai nostri occhi, la si smetta d'essere irriflessivi replicanti di politici che non saprebbero amministrare un condominio per bambole. Ci si alzi in piedi e, riferendoci ai burocrati nostrani, ai carrieristi pubblici italici, si esiga: licenziamoli tutti, licenziamoli ora! Lo stesso esigiamo riferendoci ai carrieristi pubblici della UE, ai burocrati dell'Unione Europea: LICENZIAMOLI TUTTI! LICENZIAMOLI ORA! Grazie a questo nostro impegno l'Italia e la UE diverranno un luogo culturale, economico, politico e sociale senza eguali, perfino il paradiso fiscale più convinto ed esteso sulla Terra, il cui modello tutto il mondo subito seguirà. Perché non c'è popolo più forte, grande, produttivo, invincibile che quello reso solidale perché unito da un patto sociale corretto, giusto, ben scritto.

Danilo D'Antonio




Solo una partecipazione
ben organizzata alla vita pubblica ...

Solo una partecipazione ben organizzata alla vita pubblica vincerà il populismo e non solo salverà ma renderà grandiosa la UE e super affidabile l'euro. Vediamo come con mente libera da inculcamenti professorali.

Certi processi sociali non possono essere invertiti, condotti alla rovescia, pena la distruzione stessa del sistema. I populisti, persone al presente con scarse risorse capacitive, non possono accedere direttamente all'apice di una macchina complessa quale è uno Stato. E' come affidare un transatlantico da crociera alla guida di bambini irritati. La rivendicazione, non solo delle parti sociali meno dotate bensì di ognuno, di ogni cittadino, ad essere parte attiva dell'apparato statale di un Paese o di una Unione di Paesi, è più che legittima. Ma non si può saltare da zero a mille, coi massimi livelli esposti a degli incompetenti. Necessita, al contrario, aprire le porte degli edifici pubblici ad una partecipazione ben organizzata: in cui si parta dai piani bassi, ascendendo anno dopo anno, per risultati conseguiti, ai livelli più elevati.

Ormai possiamo attenderci che fenomeni, anche peggiori del presente populismo, sorgano ovunque, con quali risultati possiamo immaginare. Quindi perché non decidere di compiere quel passo che è stato finora negato, ai singoli Paesi ed all'UE, dando inizio a un deciso cambiamento di percorso? Sempre più numerosi populisti continuano a puntare solo ai pochi posti del potere politico, del potere legislativo, quando ci sono molti altri luoghi di potere, la maggior parte dei quali può essere occupata subito senza il pericolo di rudi rovesciamenti. Apriamo le porte del pubblico impiego dei singoli Paesi e dell'UE ai populisti e ai cittadini tutti, non continuiamo a mostrare loro solo gli ambienti dell'apice legislativo. Invece mostriamo loro come cambiare per il meglio partendo dalla base: da ogni singolo impiego pubblico potuto partecipare.

Oh, non si tiri in ballo la carta della professionalità. Che forse noi, qui fuori, noi che, per nostra scelta, per nostra etica, filosofia e morale, siamo voluti rimanere al di fuori del calderone statale per ben sapere cosa vi avremmo trovato all'interno, che forse noi, cui mai è venuto in mente di monopolizzare anche solo un pezzettino della sacra Res Publica, non saremmo noi capaci di far meglio, dieci, cento, mille volte rispetto a coloro che invece non provarono alcuna remora a farsi membri di una casta di esseri autoritenentisi superiori al popolo?

Ognuno di noi, persone consapevoli e di buone intenzioni, inizi dunque ad esigere l'assunzione a tempo determinato in tutti gli impieghi pubblici, per consentire una partecipazione propedeutica, concreta, retribuita, ampia e diffusa alla Res Publica. Altrimenti possiamo dire addio ad ogni speranza che le società umane procedano con buoni progressi verso buone destinazioni. Licenziamo in tronco ogni burocrate, ogni carrierista pubblico, ogni assunto a vita nel Pubblico Impiego e, come d'incanto, rimossa l'abominevole anomalia anti-democratica, la società fiorirà.

Danilo D'Antonio



Un nuovo manifesto per la sinistra

Dir che la sinistra ha un grosso problema è semplicemente riduttivo. Essa da sempre calpesta ed oltraggia i suoi stessi ideali e valori. Quando, una volta caduta la monarchia, nacque il Bene Comune (altrimenti detto Res Publica, in italiano Repubblica) la sinistra si sarebbe subito dovuta prodigare affinché esso venisse aperto al popolo, affinché venisse condiviso, partecipato a tempo determinato da quante più persone fosse possibile, al fine di erigere e proteggere il senso di una collettività unita e solidale. Al contrario la sinistra non ha mai voluto fare quello che era il suo dovere ed ha lasciato il Bene Comune, la Res Pubblica, il Pubblico Impiego, nelle mani dei carrieristi, dei burocrati, degli assunti a vita; mantenutisi così proprietari del nuovo Stato "democratico".

La sinistra, con la sua fissazione per il posto fisso, mai ha compreso che l'assunzione a tempo determinato, cui per primi dovettero sottostare coloro che lavoravano in Parlamento, andava estesa immediatamente, quando lo Stato monarchico divenne Repubblica, Res Publica, Bene Comune, all'intero sistema di pubblici impieghi, perché ognuno di questi si configura inevitabilmente in un potere, pubblico, da restituire regolarmente al popolo. La sinistra non ha mai voluto progredire, mai l'ha fatto, dalla condizione storica di quando comparve. Tantomeno riesce ad evolvere oggi. E così il popolo, le persone comuni, ancora costrette a sopravvivere come sudditi, sottomessi ad una casta di assunti a vita nello Stato, si volgono dall'altra parte, a destra. Sperando che la novità venga da lì.

Se coloro, che in tutti questi decenni si son definiti, addirittura vantati, d'esser dei compagni, lo fossero stati per davvero, la sinistra da tempo non avrebbe più concorrenti. Mai invece la sinistra ha compreso che un vero compagno non si appropria a vita di un pezzo dello Stato, privando di un fondamentale diritto altri compagni con pari requisiti di competenza e pari desiderio di esprimersi e partecipare alle attività pubbliche. E vi sono, forse, oggi, anzi è legittimo chiedersi: vi saranno mai, a sinistra, dei veri compagni? Possiamo risponderci dicendo che, sì: vi saranno, ma solo quando ci si deciderà a non ascoltare più i professori, che si dicono di sinistra, che si spacciano per tali, essendosi però preso a vita un impiego/potere/reddito che invece appartiene a tutti.

Nessuno escluso.

La sinistra deve riconoscere che la tirannide, il fascismo, il dispotismo sono sopravvissuti fino ai nostri giorni ed anzi essa, la sinistra, è stata finora la più convinta garante del mantenimento di questo arcaico modello di società basato sulla fidelizzazione di una minoranza, assunta a vita nello Stato, che proprio così può spadroneggiare quanto vuole sulla più gran parte della popolazione.

Se oggi più d'un Paese rischia il disfacimento, per la sempre più forte contrapposizione tra blocchi interni, che così procedendo mai si riavvicineranno, lo si deve ad una sinistra che mai ha capito il suo compito, mai ha messo in atto gli ideali che predicava. La sinistra ha urgente bisogno d'un muovo manifesto centrato sulla chiara palese idea che il Bene Comune va convidiso, non monopolizzato.

Danilo D'Antonio



Una liberazione ancora tutta da fare

E' raro trovare qualcuno che non si dica antifascista, anzi in tanti fanno gran casciara vantando un antifascismo che più profondo e sentito, dicono, non si può. Ma allora com'è che non s'è mai levata una voce a denunciare l'indebito permanere di una organizzazione statale rimasta com'era ai tempi del fascismo e della monarchia?

Alla fine della seconda guerra mondiale, avendo abbracciato la democrazia e rinunciato alla tirannide, l'Italia ed altri Paesi avrebbero dovuto bonificare gli apparati dello Stato e sezioni minori di esso dagli assunti a vita, dai carrieristi. Il subentro della democrazia trasferiva la proprietà dello Stato nelle mani del popolo creando la Res Publica. Innanzitutto il pubblico impiego (quindi ognuno dei tanti poteri dello Stato) avrebbe dovuto aprirsi alla partecipazione a tempo determinato di chiunque, dotato dei requisiti necessari, avesse voluto apportare un proprio contributo, venendone naturalmente pure retribuito. Così come già avveniva nel potere legislativo.

A realizzare la democrazia, infatti, non è il voto bensì il mandato temporaneo. Il voto consegue alla temporaneità, non esisterebbe di per sé. I burocrati, i carrieristi pubblici, padroni a vita d'ogni pubblico ruolo, quindi dell'intera montagna dello Stato apice legislativo a parte, hanno evitato accuratamente di chiarire la ben diversa consistenza di una democrazia da monarchie, imperi e tirannidi in genere. Padroni della cultura e dell'informazione, nessun suddito sfuggì al loro addomesticamento. Si è mantenuto così un subdolo sistema che agevolmente pilota una maggioranza emarginata dalla Res Publica, realizzando le volontà di ogni cricca, elite, lobby e mafia.

E poiché il resto del mondo considera l'Europa un grande riferimento culturale, politico e sociale, l'intero mondo continua a mantenersi arroccato su posizioni arretrate. E' difficile immaginare l'immensa meraviglia del mondo ben fatto che è stato impedito nascesse. D'altronde non è poi vero che il mondo diviene quel che chi l'abita merita?

Danilo D'Antonio



Riprendo la scheda elettorale se ...

Ve lo dico viso a viso: son trent'anni che non voto. Ma se vien fuori un grand'uomo, un vero leader, uno che è avanti tutti noi e non indietro, che si decida a dire: "Con gran ritardo, sia finalmente reso democratico lo Stato, licenziando ogni assunto a vita nel Pubblico Impiego (così come periodicamente vengono licenziati Deputati e Presidenti) ed iniziando ad assumere con rigoroso mandato temporaneo, a tempo determinato, perché la Res Publica va aperta alla partecipazione temporanea di ogni cittadino dotato dei requisiti professionali necessari al ruolo e desideroso di servirvi", allora riprendo la scheda elettorale e corro subito a votarlo. Ma costui/costei deve fare questo sforzo: dir chiaro e tondo che il nostro, come gli altrui Stati, è democratico solo nel suo apice, nel potere legislativo, mentre la montagna di tutti gli altri poteri: amministrativo, culturale, educativo, informativo, finanziario, fiscale, giudiziario, d'ordine pubblico, militare, repressivo, sanzionatorio, sanitario, statistico, agricolo, ecologico, edificatorio, urbanistico, paesaggistico, etc. è ancora tutta TIRANNA (quindi pure DISPOTICA) perché concessa (o promessa) a vita come vollero duci, re ed imperatori, al fin di costituire le loro acritiche, fedelissime, aristocrazie. Se qualcuno si mostra più avanti, migliore di chi qui scrive, affermando tutto questo, potrà contare non solo sul mio voto entusiasta ma su quello di almeno metà della popolazione avente diritto di voto: gli astensionisti risorgeranno in massa e si recheranno anche loro alle urne. I seggi elettorali rivedranno il pienone. Perché allora, sì, varrà la pena cedere il proprio potere ad un altro, allora sì qualcuno rappresenterà noi bravi e capaci, noi che abbiamo lavorato duro per evolvere, per migliorare, noi che non vogliamo trattamenti di favore, che non vogliamo una politica che fa leva sul lato peggiore delle persone, che non vogliamo una politica che non sia ampiamente curata, meditata, raffinata, che non soddisfi ogni minima esigenza d'ognuno per tenere così saldo ed unito l'intero popolo, noi che esigiamo soltanto di vivere in una società (ed a maggior ragione in una Unione di Paesi) ben concepita e coerente coi principi che vengono pubblicamente dichiarati, che rispecchi nel concreto quel che si dice d'essere: una Res Publica, una Democrazia. Questo candidato dovrà dunque dire chiaro e forte ed instancabilmente ripetere: "i carrieristi pubblici, i burocrati, gli assunti a vita, in impieghi/poteri che appartengono a tutti e potenzialmente tutti devono potervi accedere, LICENZIAMOLI ORA! LICENZIAMOLI TUTTI!". Altrimenti muoia pur Sansone con tutti i moderni filistei. Se puranco tornassimo a votare, baderemo bene a votare il PEGGIORE, persino il più immondo, tra i candidati. Se nessuno vorrà darsi pena di divenir MIGLIORE.

Danilo D'Antonio



Burocrati contro il resto del mondo

Essenzialmente esistono due tipi di società.

L'una ha la sua organizzazione centrale, lo Stato, posseduto da una minoranza che fa da sbarramento alla restante più gran parte della popolazione, così che chi detiene il potere decisionale abbia campo libero da ostacoli. L'altra ha lo Stato partecipato a tempo determinato da quanti desiderano dare un proprio contributo, così che chi detiene il potere decisionale abbia una percezione completa dell'insieme.

Il primo tipo di società ha il tradizionale Stato tirannico: questo, essendo i suoi vari poteri proprietà del sovrano e suoi fidi e mai ritornano al popolo succube, può tranquillamente permettersi di essere dispotico quanto vuole.

Il secondo tipo di società gode di un evoluto Stato democratico: questo, essendo i suoi vari poteri appartenenti alla collettività ed a questa regolarmente ritornano, deve impegnarsi a percorrere una via approvata, condivisa da tutti.


Chiaramente vi sono società in varia misura intermedie tra questi due opposti riferimenti. Le società oggi sedicenti moderne, ad esempio, mantengono tutti i poteri dello Stato (ad eccezione del potere legislativo, il quale viene regolarmente rimesso in discussione) nelle mani di una casta di assunti a vita. Questa forma impura di Stato, quasi completamente tirannico, riesce a beneficiare di una democrazia minima ché rimane chiusa nell'apice legislativo. Questo, essendo protetto da una minoranza fidelizzata col posto fisso e la promessa di far carriera, può permettersi ingerenze di vario tipo nella vita delle persone e nella conduzione tutta della società.

Come si è giunti ad una forma di Stato così limitatamente democratico e come si è poi rimasti bloccati in esso?


Quando le divinità avallarono che sui territori, aggrediti da popoli cui erano state promesse grandi ricompense e conquistati da essi con l'uso della forza, regnassero gli imperatori, i sovrani, i tiranni, costoro ebbero il possesso di tutto ciò che si trovava all'interno dei loro confini. Millennio dopo millennio, secolo dopo secolo, decennio dopo decennio, le elargizioni alle aristocrazie assottigliarono le proprietà dei prediletti dagli dei. I monarchi dovettero allora elargire anche parte del loro potere di decidere il passato, presente e futuro della loro società. Si aprirono così i primi parlamenti: dapprima composti da prescelti per stirpe e poi, pian piano, anche l'aristocrazia essendosi ormai indebolita, da membri, rinnovati su base periodica ed elettiva, dei nuovi raggruppamenti comparsi.

In effetti la democratizzazione della politica, cioé del potere decisionale, legislativo, tramite il periodico rinnovo di ogni suo componente, è processo avvenuto ancor prima che cadessero imperi e monarchie. E quando in molti Paesi, dopo una fase cruenta della loro esistenza, i popoli scelsero di abbandonare la forma tirannica per ricominciare una nuova vita, in quella che avrebbe dovuto essere una diversa, evoluta, democratica configurazione dello Stato: la Repubblica, di fatto tutto rimase esattamente come prima, le rivoluzioni non avendo fatto altro che cacciar via coloro che si erano impossessati del potere decisionale.

Ogni altro potere dello Stato rimase invece nelle mani di una casta di assunti a vita.


Le aristocrazie, abili, furbe, intelligenti, coi primi parlamenti sottrassero potere ai sovrani. I popoli, non solo ieri ma anche oggi, non si palesano altrettanto bravi. Essi son anzi tardi nel capire la realtà ed invece di esigere, come loro compete, un accesso ordinato agli innumerevoli luoghi di potere dello Stato, tramite sistemi di impiego pubblico inclusivi e non più esclusivi, pretendono di ascendere direttamente al potere legislativo, mettendo a rischio interi Paesi con la loro impreparazione. Certo i popoli continuano a subire ovunque il massiccio inculcamento dei burocrati, vogliosi di mantenere il posto fisso e proseguire la carriera. Ma, con le immense risorse culturali di cui dispongono oggi, le persone potrebbero benissimo fare un passo avanti: interpretando correttamente il passato per ben guidare il futuro.

Oggi infatti confluiscono interessi e compagini politiche anche molto diverse: nel capire che, senza liberare i Paesi e le Unioni di Paesi dai carrieristi pubblici, dai burocrati, dagli assunti a vita nei pubblici impieghi, detentori d'ogni potere dello Stato ad eccezione (quasi) fatta per i poteri legislativi, tutto ciò ch'è stato conquistato nel corso di decenni può scomparire all'improvviso. Forti e deboli, ricchi e poveri, abbiamo tutti interesse a far sì che le rivendicazioni popolari, i populismi, si dirigano non direttamente verso i poteri legislativi bensì dapprima verso gli altri luoghi di potere dello Stato: rendendoli accessibili tramite moderni sistemi di assunzione che permettano un regolare ricambio. Solo capendo dove s'è bloccato il progresso si eviterà di cadere e si potrà finalmente avanzare.


Ormai gli schieramenti sono ben delineati. Da una parte ci sono i padroni dello Stato: burocrati, carrieristi pubblici, assunti a vita negli impieghi/poteri pubblici, i quali permangono in carica anche per mezzo secolo, tenendo testa a più generazioni di politici. Dall'altra parte c'è il resto del mondo. Chiunque siamo, quale che sia la nostra posizione sociale, la nostra povertà o ricchezza, ambulanti o grossisti, artigiani od industriali, contadini o latifondisti, nullatenenti o miliardari, abbiamo tutti un unico grande scopo da perseguire. Se desideriamo vivere un domani degno d'essere vissuto, dobbiamo rendere democratici gli Stati. Gli assunti a vita nei pubblici impieghi vanno ovunque rimossi ed al loro posto vanno assunte, con mandato rigorosamente temporaneo, altre persone con pari diritti e competenze.

Sia per evitare nuove e regressive rivoluzioni che per rendere dinamiche, evolutive, fluide, le nostre società, per permetter loro di scorrere senza intoppi o strappi attraverso il sempre misterioso territorio della vita, uno ed un solo obiettivo dobbiamo prefiggerci: ripetere noi, oggi, quello che altri fecero in passato. Un tempo fu reso democratico il Parlamento. Oggi dobbiamo rendere democratico lo Stato. Non farlo significherebbe che l'evoluzione umana ha terminato la sua corsa.

Danilo D'Antonio




Astensionismo: segnale di buon senso, intelligenza, saggezza

Quando una buona metà della popolazione votante si astiene ripetutamente dall'entrare nelle aule elettorali, una persona assennata, matura, un essere raziocinante ed eticamente percettivo, non dovrebbe candidarsi come nulla stesse accadendo. Costei/costui non dovrebbe ridursi a pensare che una così gran parte della popolazione sia semplicemente convinta che il voto abbia poca importanza. In realtà, con l'astensione elettorale, si sta proprio affermando che non è il voto a far la democrazia, che questa non si realizza attraverso il voto, essendo esso solo una conseguenza.

Alla scadenza di un mandato, chi ha tenuto un incarico pubblico rispettosamente lo restituisce al popolo e, come fiore che sboccia a primavera, giunge il momento del voto. Il voto è generato da quell'albero d'alto fusto che è il tempo determinato all'ombra del quale l'eletto accetta di ricoprire un ruolo pubblico. Non desiderando essere considerato, nè trattato, come un tiranno. Notando questo si comprende appieno il senso del fenomeno astensionista. Non votiamo perché intuiamo che non è l'affermare una preferenza politica a far democrazia bensì lo scadere del tempo.

Chiunque tu sia, qualunque ruolo tu abbia ricoperto, alla scadenza del mandato lasci il palazzo e torni a casa: questo è il fondamento della democrazia. L'imperatore, il monarca, il tiranno permanevano a vita ed oltre con la loro discendenza. Tu invece ti distingui da questa figura arcaica capendo che non è tanto la particolarità dell'uno bensì l'arricchimento con altre visioni del mondo a mantenere la società lungo una via d'equilibrio. La democrazia ha la gran finalità di dar lunga vita alla società grazie all'equilibrio mantenuto coi contributi di più persone.

Ma ciò non può avvenire, democrazia non sussiste, se a beneficiare del fondamento democratico è il solo potere legislativo. Ogni potere dello Stato, ogni pubblico impiego, d'ogni livello, deve essere regolarmente restituito al popolo. Altrimenti l'apice decisionale, non avendo rapida e reale percezione del corpo sociale, porta questo a sbilanciarsi fino a che esso non cade fragorosamente a terra. Sono in grado di comprendere questo, di sviluppare un tal discorso, di portare a compimento la liberazione dalla tirannide statale, i candidati che abbiamo davanti?

Che siano giovani o vecchi, c'è tra loro un sol candidato che sia capace di vedere l'insieme, di accantonare le proprie convinzioni, di capire che prima di avviare una qualsiasi politica bisogna, necessita, urge licenziare ogni assunto a vita nel pubblico impiego, ogni burocrate, ogni carrierista pubblico ed iniziare ad assumere persone, competenti e preparate, solo a tempo determinato? C'è un sol candidato che abbia occhi e cervello per accorgersi che lo Stato è ancora così come lo ereditammo dal fascismo: proprietà d'una aristocrazia? Se c'è si faccia avanti.

E se non c'è, che ancora una volta stravinca l'Astensionismo. Al momento non c'è altro segnale di buon senso, intelligenza, saggezza. In vero grandi sono i Cittadini che non intendono accettare questo stato di cose.

Danilo D'Antonio




Il greve iceberg statale

Ogni giorno, da ogni parte, giungono disperate lamentazioni per quello che fa o non fa il governo di turno. Cambiano regolarmente i governi, deputati e presidenti son pure ben diversi dai precedenti, ma lamenti e proteste contro di essi si ripetono in continuazione. Come se vi fosse un potere nascosto che li accomuna tutti e non scompare mai.

Avete mai visto un iceberg com'è fatto? Se ne vede solo la piccola parte emersa ma, al di sotto della linea di visibilità, c'è una massa enorme appesa che condiziona, grava ed influenza totalmente la parte al di sopra. Ebbene proprio all'iceberg dovremmo pensare, quando ci lamentiamo dell'ennesimo governo che non soddisfa le nostre esigenze.

Ogni volta che si guarda ad un governo, uno qualsiasi, bisognerebbe ricordare che la parte emersa dell'iceberg va dove vuole vada la parte sommersa. L'apice potrebbe opporsi quanto volesse, mai potrà avvenire diversamente.

Ebbene: uno Stato è fatto al 99% di dipendenti pubblici, mentre i governi sono solo una parte minima, minoritaria, che non andrà mai dove i carrieristi, i burocrati, gli assunti a vita nel pubblico impiego, non vogliono. Direttamente od indirettamente, in infiniti modi diversi, il potere legislativo viene da loro condizionato e l'evoluzione impedita.

Chi desidera cambiare le cose non deve pensare ai soli governi e singoli membri di essi. Non è rinnovando il solo potere legislativo che la vita si sanerà. Questo invece avverrà rapidamente iniziando a rinnovare periodicamente anche ogni altro potere (amministrativo, culturale, educativo, informativo, fiscale, giudiziario, ecologico, d'ordine pubblico, militare, repressivo, sanzionatorio, sanitario, statistico, urbanistico, paesaggistico, etc. etc.) dello Stato.

La vita è chiara e semplice. Chi non scorge questa sua luminosa bellezza mai uscirà dalle paludi della complessità.

Danilo D'Antonio



Per un Giorno dell'anno dedicato all'Astensionismo
ed un Convoglio per la Libertà dallo Stato tirannico

Che ne dite di dedicare un giorno dell'anno alla figura dell'Astensionista? Propongo il Solstizio d'Estate: a questa data il giorno si ferma nel suo avanzare, medita un po' ed invece di continuare a prevalere sulla notte, consapevole, premuroso e rispettoso dell'insieme, indietreggia. Così è l'Astensionista: invece di continuare lungo la stessa consumata, improduttiva, perdente via, si ferma, medita e consapevole, premuroso e rispettoso di ciò che lo circonda, si astiene e proprio così trova la soluzione.

In tale giorno possono essere organizzati incontri locali tra gli Astensionisti ed un incontro nazionale in una località stabilita. C'è così tanto da fare: compiere una ricerca sull'Astensionismo nel mondo e nella Storia, raccogliersi in gruppi, tessere relazioni con i movimenti esteri di Astensionisti e similari, stabilire la priorità di mettere ognuno momentaneamente da parte la "politica" (sarebbe a dire l'insieme degli indirizzi che personalmente si vorrebbe fossero dati alla società nell'ambito di questioni e temi diversi) in favore di una preliminare, perché improrogabile ed irrinunciabile, riforma della macchina Stato: al fine divenga finalmente democratica.

I Poteri dello Stato sono molteplici ma al momento solo il Potere Legislativo è democratico (per via della temporaneità dei mandati che vi vengono assegnati) mentre ogni altro potere statale e pubblico in generale viene ancora dato a vita con un sistema di Impiego Pubblico che risale pari pari ad epoca di gran lunga pre-democratica. Di fatto l'intero apparato dello Stato è ancora oggi una proprietà dei burocrati, dei carrieristi, degli assunti a vita nel Pubblico Impiego, i quali trattano la Res Publica come fosse una Cosa Loro, una Res Privata, tenendone distanti ed esclusi cittadini perfettamente in grado di farvisi valere. Al contrario urge, perché siamo in ritardo di più di settant'anni sull'avvento di una dichiarata democrazia, costruire un apparato pubblico aperto e partecipato: con assunzioni rigorosamente a tempo determinato.

Ed alle prossime Elezioni per gli Astensionisti potrebbe essere un gran piacere l'incontrarsi in un Convoglio per la Democrazia e la Libertà dal presente tirannico e dispotico apparato statale. Incontriamoci lungo un percorso che copra quanto più possibile la nostra amata e cara Penisola. Con la propria auto, camper, furgone, camion od in bici, moto od in autobus ed a piedi, chi lo desidera si potrà aggiungere lungo la strada a coloro che saranno già in movimento, con manifestini, cartelli, scritte e striscioni che palesino il nostro desiderio che lo Stato divenga, dopo settanta anni di procrastinata evoluzione democratica, un luogo aperto, popolarmente accessibile tramite una Banca del Pubblico Impiego che, vagliando competenze, esperienze, desideri delle persone, conceda un ruolo pubblico a tempo determinato a chi vi si iscriverà.

Mai più burocrati, mai più carrieristi nei tantissimi poteri dello Stato, dunque mai più assunti a vita nel Pubblico Impiego. Solo in questo modo, avendo d'attorno non più individui abbarbicati ad un posto fisso ed arrapati di carriera, non più acritici esseri autoritenentisi superiori, bensì persone umili che si pongono su un piano paritetico e reciprocale, per il bene proprio e di tutti, semplici ed indipendenti esseri umani che hanno a cuore il destino del singolo e della società, i governanti non potranno più emettere leggi contro ogni buon senso e giustizia come fan così spesso, in obbedienza ad ogni cricca, elite, lobby e mafia radicatasi nella società.

Questo è dunque un modesto invito a riflettere su quanto espresso, a sviluppare e diffondere la duplice proposta di un Giorno dedicato all'Astensionismo e di un Convoglio per la Libertà. Chi può apra dunque quanti più siti on line per aggregare ogni persona non riduttivamente sfiduciata nella politica bensì evolutamente consapevole che questa non farà mai gli interessi della persona e del popolo senza prima costruire una piattaforma statale democratica sulla quale i governanti saranno tenuti a lavorare.


Viva la Democrazia!
Viva la Repubblica!

Danilo D'Antonio




In cerca di emancipazione e libertà

Ovunque si rivolga lo sguardo si vedono popoli inquieti. Ovunque si odono i sussulti di popoli anelanti libertà. Ma, trovandosi di fronte null'altro che guide avventate, non ascoltando altro se non le parole di maestri imprecisi, questi popoli cercano emancipazione ed indipendenza nella separazione da altri popoli. Quanto di più inutile e sbagliato! Questi popoli non sanno (e come potrebbero, la realtà delle cose venendo oscurata così metodicamente?) che quella libertà che essi cercano, che desiderano, spesso fino a mettere a rischio le loro stesse vite, non viene loro tolta semplicisticamente da governi a loro disinteressati e da loro distanti bensì da sistemi statali che son rimasti tali e quali erano durante le tirannidi, gli osannati "padri della democrazia" non avendo mai fatto quel passo riformatore che avrebbero invece dovuto.

Quando un popolo sceglie di passare da una tirannide alla democrazia non è il solo potere legislativo a dover tornare nelle sue mani allo scadere di un mandato temporaneo bensì ogni potere dello Stato. Tutti i poteri pubblici devono tornare al popolo dopo un determinato periodo di tempo. In caso contrario, come avviene tutt'ora in ogni sedicente Paese democratico, il potere legislativo, pur sottoposto alla regola del pro tempore, non potrà, protetto dagli altri poteri rimasti tiranni (perché assegnati a vita), redigere leggi che fanno i reali interessi del popolo, bensì imporrà o vieterà ogni comportamento voluto o non voluto dalle varie cricche, lobby e mafie che si saranno imposte. Prima fra tutte la cricca, lobby e mafia degli assunti a vita nei pubblici impieghi/poteri dello Stato, i cosidetti burocrati, i carrieristi pubblici.

Il passaggio da una tirannide alla democrazia sta tutta nella cessione della proprietà dello Stato dal tiranno e suoi accoliti al popolo. E' questo passaggio di proprietà a creare la Repubblica, concetto più comprensibile nella sua espressione originale: Res Publica, proprietà collettiva, comune, pubblica, comproprietà. I carrieristi pubblici, più che baroni veri e propri sovrani del potere educativo, hanno impedito una comprensione genuina, veritiera, delle cose. Insegnanti, professori, ricercatori hanno confinato la cultura all'interno di un dotto quanto fraudolento metodo storico: l'hanno cioè ancorata ai concetti del passato, mai facendo evolvere e raffinando la sostanza delle parole.

Quel che i popoli abbisognano, pur non essendone affatto consapevoli, è la democratizzazione di ogni impiego pubblico, di ogni potere dello Stato. I sistemi del Pubblico Impiego dei vari Paesi della Terra devono inchinarsi alla democratica regola del mandato pro tempore: dell'assunzione a tempo determinato. Nessuno più deve permettersi nemmeno di pensare di potersi impossessare a vita di un pubblico impiego. Trattasi non di un lavoro, di una risorsa, qualsiasi, bensì di parte di quella Res Publica che i padri della democrazia, i quali hanno combattuto a sangue per liberare i loro Paesi dai tiranni, hanno coraggiosamente conquistato, non riuscendo però poi a capirla a sufficienza e quindi ad affermare la fondamentale norma della periodica restituzione al popolo di ogni ruolo, potere, impiego, reddito pubblico. Lì si fermò il progresso.

Ed il progresso oggi deve e può finalmente ripartire. I popoli non si fermeranno nella loro lotta, inquietitudini e sussulti non potranno che aumentare. Se tali legittimi moti verso emancipazione e libertà non troveranno la via giusta non potranno che percorrersi vie sbagliate a danno di tutti, perfino di ogni cricca, lobby e mafia. Perché giunti ad un certo punto non ci si potrà più fermare e le uniche idee che trionferanno saranno disgregazione, sfascio, rovina. Senza più speranza di una soluzione a breve.

Chi è in grado di capire non perda allora altro tempo. Settant'anni di prolungata tirannide statale, pubblica, devono bastare. Non ci separiamo più gli uni dagli altri ma affermiamo e reclamiamo il periodico licenziamento di ogni assunto nel Pubblico Impiego. Se possono essere licenziati Parlamentari e Presidenti perché non dovrebbero esserlo gli altri dipendenti pubblici? E' irregolare, insano, che il Potere Legislativo sia assegnato a tempo determinato ed ogni altro Potere dello Stato, quindi poteri amministrativi, culturali, educativi, informativi, ecologici, fiscali, giudiziari, d'ordine pubblico, militari, repressivi, sanzionatori, sanitari, statistici, urbanistici, paesaggistici, etc. etc, non lo siano.

I singoli Stati europei e lo stesso Stato dell'Unione chinino il capo di fronte alla democratica regola del mandato pro tempore: ogni assunto a vita nei pubblici impieghi restituisca al popolo ciò che al popolo appartiene. Si aprano ovunque Banche del Pubblico Impiego, nazionali ed Europea, dove ogni cittadino, quando e se lo desidera, possa iscriversi dichiarando le proprie competenze, desideri ed esperienze ed attendere il suo turno per servire lo Stato ed esprimere se stesso. Quando tutti i poteri dello Stato saranno democratici, il Potere Legislativo non sarà più distaccato, ignaro, indifferente ai problemi del popolo e della nazione e potrà compiere bene il suo dovere.

Viva la Democrazia!
Viva la Repubblica!

Danilo D'Antonio



Gli allegri pensatori non pensanti

E' un dato di fatto che elemento fondante di una democrazia è il mandato temporaneo concesso a chi ascende al potere legislativo. Tant'è che il voto (elettorale o refendario è lo stesso) non è altro che una benefica conseguenza, un succulento frutto dell'incarico pro tempore. Eppure il mandato a tempo (al cui apporto nel potere legislativo nessuno vorrà mai rinunciare) non beneficia alcuno dei numerosi altri poteri dello Stato: amministrativo, d'ordine pubblico, ecologico, educativo, finanziario, fiscale, giudiziario, informativo, militare, sanitario etc. Questa diversità si spiega col fatto che, quando i vari Paesi della Terra divennero democratici, coloro che ereditarono dai precedenti regimi gli incarichi avuti a vita nella Funzione Pubblica, invece di restituirli ai cittadini così come democrazia richiedeva, continuarono a tenerli per sè. Generazioni di complici politici hanno poi lasciato la struttura dello Stato così come la trovarono, senza mai democratizzarla.

Guaio terribile è che, oltre al mancato periodico rinnovo degli addetti alla Funzione Pubblica, oltre all'impossibilità per i cittadini competenti ed esperiti di alternarsi nei ruoli pubblici, un potere legislativo democratico (a tempo) che si regge su poteri dello Stato tiranni (dati a vita) è un potere del tutto anomalo che mai potrà fare (né mai ha fatto) gli interessi dell'individuo e della collettività bensì quelli di ogni casta, cricca, elite, lobby e mafia che si è conficcata nella società.

E poco importa che si tratti di gruppi di potere pro ambiente o pro cemento, pro diritti o pro doveri, pro questo o pro quello. Uno Stato rimasto tiranno in tutti i suoi poteri tranne in quello legislativo non farà mai la cosa giusta, misurata, appropriata.

Tutto ciò mentre i think tank hanno ormai ricoperto il globo ed esperti, professori, ricercatori e scienziati sono innumerevoli ed onnipresenti. Ebbene: se n'è mai sentito uno dire che i pubblici impieghi non possono essere dati a vita ma vanno periodicamente, regolarmente restituiti al popolo per permettere un vitale ricambio?

Com'è possibile che uomini/donne di ragione e scienza abbiano accettato senza fiatare una democrazia confinata nel ristretto apice legislativo? Con i pesanti argomenti che costoro mettono sul tavolo della politica (gestione delle risorse, cambiamento climatico, sovrappopolazione ...) come possono disinteressarsi delle condizioni in cui versano gli Stati? Possibile siano così "idiots savants" da non rendersi conto che Stati tiranni non potranno che affrontare tali temi in modi inadeguati e pericolosi?

Ed allora non pare anche a voi sia giunto il momento di cogliere la grande responsabilità che questa erroneamente molto stimata gente ha nello sfascio umano e planetario? Sono alla ricerca di persone speciali che vogliano scalzare questi "geni" sviluppando le idee sopra. Vuol essere speciale e impegnarsi nel rinascimento umano e planetario?

Danilo D'Antonio



Ius soli e regime di reciprocità tra Paesi
Copyright © 48/06/18 Danilo D'Antonio - Some rights granted

Sullo "ius soli", come su di ogni altra questione, si possono esprimere mille pareri, ognuno avendo pieno diritto di farlo. Tuttavia, più che un parere personale, più che un punto di vista buonista o cattivista, nello ius soli come in ogni altra questione, bisognerebbe che ognuno cercasse di cogliere la situazione d'insieme e cosa essa quindi richieda. In particolare nello ius soli è bene prevalgano gli accordi internazionali e, a seconda di quale trattamento venga fatto agli italiani in un altro Paese, con lo stesso trattamento (certamente ben diverso nel caso si abbia a che fare con Paesi crudeli) è bene trattare chi da quel Paese trae origine. E' primario dovere di ogni uomo sulla Terra di assumersi doveri e responsabilità e non c'è alcunché di male che un regime di reciprocità cominci a governare un po' in ogni ambito e livello.

Così da stimolare ognuno a darsi da fare nel Paese d'origine, così da far sì che, ovunque un giorno ci si trovi a vivere, ovunque i propri figli nasceranno, si trovino condizioni piacevoli. Noi italiani abbiamo il dovere di curare il nostro Paese e sviluppare la nostra democrazia. Chi proviene da fuori, fuori torni a fare il suo dovere. Se il proprio Paese d'origine non conferisce la cittadinanza a figli d'italiani che vi fossero nati, allora chi s'originò in quel Paese vi s'impegni affinché la conceda.

Certo non bisogna dimenticare d'essere caritatevoli, soprattutto con chi fugge da Paesi sotto disastro. Ma è bene che si ricordi il dovere che ognuno ha, appena sia possibile, appena il compito torni a dimensioni affrontabili dagli uomini, di tornare a casa propria a compiere quei doveri di cui i popoli europei si fecero carico.

D'altronde basti pensare che, ponendo il caso che l'Italia torni ad essere totalmente tirannica (è sufficiente che il potere legislativo si adegui allo status tirannico in cui versano potere amministrativo e giudiziario, venendo concesso anch'esso a vita ad una minoranza che così si fa casta) e vedremo tantissimi oggi richiedenti la nostra cittadinanza fuggir via velocemente verso Paesi dove farà loro più comodo vivere. Oltre ai diritti si cominci dunque a richiedere doveri: bisogna si consideri un onore quello di poter tornare al Paese d'origine a sistemare le cose in modo che sia lì sia altrove, pian piano dappertutto sulla Terra, divenga un vero piacere vivere.

Se si vuole conferire la cittadinza a chi nasce in Italia da genitori stranieri, si faccia sì che all'estero noi italiani veniamo trattati egualmente. In tal modo sarà come costruire non più soltanto una cittadinanza ed un buon vivere locale, nazionale ma pure una cittadinanza ed un buon vivere globale.

Danilo D'Antonio




Astensionismo: sfiducia nella politica o c'è dell'altro?
Copyright © 12/06/48 Danilo D'Antonio - Alcuni diritti concessi

Sempre più spesso avviene che il più gran partito politico si riveli essere quello degli astensionisti. In realtà noi, cui repelle dar via il nostro potere, regalarlo ad altri, bensì intendiamo portarcelo ben stretto addosso, potremmo essere chiamati anche con altri nomi. Ad esempio siamo il novero dei veri onesti, delle persone davvero per bene: non andiamo a raccomandarci a qualche capo bastone della politica per ricevere, in cambio del nostro voto, un qualche privilegio cucito sulle nostre persone e categorie od una limitata politica a senso unico. E potremmo anche dirci gente evoluta, perché, pur limitandoci spesso a dire che "non crediamo più nella politica", in qualche modo percepiamo esista un discorso ancora nascosto alla mente ma di primaria importanza. Ed infatti noi, che radiosamente ci asteniamo dalla vergogna di andare a votare (perché il voto mal gestito rafforza inutili contrapposizioni che mai danno buon frutto) non è che noi non crediamo più nella politica bensì cominciamo ad intravedere esista qualcosa di più grande, ci sia dell'altro oltre al mondo politico, al potere legislativo. E ... viva bacco, tabacco e venere, c'è vita eccome oltre la politica!

I poteri dello Stato infatti sono molteplici. Oltre ai poteri legislativi, vi sono poteri amministrativi, culturali, educativi, informativi, fiscali, giudiziari, ecologici, d'ordine pubblico, militari, repressivi, sanzionatori, sanitari, statistici, urbanistici etc. Allora perché solo i poteri legislativi vengono restituiti al popolo ad ogni passar di tempo mentre ogni altro potere (che poi son quelli coi quali abbiamo a che fare noi cittadini quotidianamente) rimangono ancora nelle vere e proprie grinfie di chi, chiatto chiatto, zitto zitto, ha continuato vergognosamente a tenere in auge un arcaico sistema del pubblico impiego che risale niente meno che all'epoca imperial-monarchico-fascista!? Noi, cui oggi repelle andare a votare, non siamo disonesti nè stupidi nè vogliamo privilegi nè ci piacciono facili politiche per accontentare gli stolti. Noi fantastici, meravigliosi esseri (ché abbiamo messo da parte il potere del voto per i seri momenti della Storia) noi forse non prendiamo ancora coscienza in massa della necessità improrogabile di rendere democratico anche ogni altro potere dello Stato (iniziando a concedere i pubblici impieghi solo a tempo determinato) oltre che per farne mezzo primario d'inclusione sociale e crescita personale nonché della collettività tutta.

Ma ormai manca poco al momento in cui torneremo entusiasti in massa a votare. Non appena sortirà uno schieramento politico che finalmente domandi al popolo:


LA DEMOCRAZIA (SAREBBE A DIRE IL MANDATO PRO TEMPORE, TEMPORANEO) DEVE
BENEFICIARE SOLO IL POTERE LEGISLATIVO OD ANCHE GLI ALTRI POTERI DELLO STATO?

VOLETE VOI UNA DEMOCRAZIA LIMITATA AL SOLO AMBITO LEGISLATIVO,
AL MONDO POLITICO, OPPURE VOLETE SIA FINALMENTE ESTESA
AD OGNI ANGOLO E PARTE DELLO STATO?

COSI' SAREBBE DOVUTO AVVENIRE FIN DALL'AVVENTO DELLA DEMOCRAZIA,
SETTANT'ANNI FA. VOLETE CONTINUARE AD ESSERE SUDDITI
O DIVENIRE INFINE VERI CITTADINI?


ecco, allora, sì, noi torneremo in massa alle urne. Si risveglieranno i morti ed i nascituri si affretteranno a raggiungere la maggior età. Affinché alcun dubbio sussista e si compia finalmente quel distacco dai nostri trascorsi tirannici che mai s'è realmente avuto.


I burocrati, sarebbe a dire i carrieristi pubblici, cioé gli assunti a vita nei pubblici impieghi, per settant'anni ci hanno preso da piccoli ed inculcati a fondo, finché non avevamo presa per buona una democrazia limitata al solo ambito legislativo ed una finta repubblica che in realtà non è stata altro che una loro proprietà, una cosa loro, una res privata d'accesso ad altri con pari diritti.

Ma oggi la sorte ci concede una visione ampia e profonda, nello spazio e nel tempo. Non continueremo a chiedere soluzioni ai mali del mondo ai professori. Sono stati proprio loro a costruire il mondo così com'è, concepito tutt'intorno al loro posto fisso e carriera. I professori sono il problema, non la soluzione. Il sistema pubblico è rimasto come ai tempi della corona e del fascio proprio causa loro.

Oggi, ben consapevoli di quanto è successo dalla nascita della nostra sacra Repubblica ad oggi, diciamo:

LICENZIAMO IN TRONCO OGNI CARRIERISTA PUBBLICO,
OGNI BUROCRATE, OGNI ASSUNTO A VITA NEL PUBBLICO IMPIEGO.

ASSUMIAMO SOLO PRO TEMPORE PERSONE AVENTI I REQUISITI NECESSARI
AI DIVERSI E RISPETTIVI IMPIEGHI DELLO STATO.


Dopodiché se ne tornino alle loro proprie case: perché proprio in questo consiste il fondamento democratico.

Lo stesso Potere Legislativo potrà allora cominciare una nuova vita. Perché un potere dello Stato, da solo, mai potrà costruire una società ed uno Stato democratici. Ogni giorno che lasceremo ancora passare senza dar la nostra energia a questa presa di coscienza, ogni giorno ancora che tarderemo, vedremo farsi più remota la gratitudine dei nostri figli e più forti i loro: "... ma vaffa*****, papà".

Orsù, allora: diamo vita ad un soggetto politico teso esclusivamente a restituire al popolo italiano la sua sacra Res Publica! Un soggetto politico finalizzato al solo scopo dell'ottenimento di uno STATO DEMOCRATICO dal primo all'ultimo suo ruolo.

Danilo D'Antonio




La vera ragione dei "populismi"
Copyright © 48/04/22 Danilo D'Antonio - Alcuni diritti concessi

Esiste una causa precisa che ha scatenato l'avvento dei cosidetti "populisti" (come se non lo fosse chiunque va a caccia di voti, piuttosto che limitarsi a far buone cose e solo in conseguenza di queste accettare il riconoscente, spontaneo voto degli elettori). Questa causa giace nel fatto che, nei sette decenni dal generale avvento della democrazia, non c'è stata la necessaria trasformazione nella struttura degli Stati. Poiché nessun cattedratico ha mai chiarito che la democrazia non nasce col voto elettorale bensì si realizza col mandato temporale (cui poi segue il momento del voto) nessun politico ha potuto superare la vecchia forma dello Stato.

Proprio da questo chiarimento (lo stesso mandato temporale del potere legislativo è ciò che in ultima analisi permette anche le consultazioni popolari e referendarie) può fiorire invece nei pensatori indipendenti la consapevolezza che dei tre poteri dello Stato, amministrativo, giudiziario, legislativo, solo quest'ultimo è stato reso democratico (addirittura secoli fa) mentre siamo ancora in attesa (ormai del tutto spazientita, è ovvio) che vengano resi democratici anche gli altri due basilari poteri: introducendo il mandato rigorosamente a scadenza (incarico temporaneo, pro tempore, a tempo determinato) in ogni assunzione nel Pubblico Impiego.

E' proprio questo scellerato sistema pubblico (lasciato tirannico come mal lo ereditammo dal fascismo) a pilotare facilmente una maggioranza emarginata dalla Res Publica (quindi mantenuta nella totale ignoranza della complessa realtà delle cose) ed a realizzare regolarmente le volontà di ogni cricca, elite, lobby e mafia. Venendone fuori le brutture che viviamo. E' per questo che (da quella misera democrazia che poggia sul solo potere legislativo, mancante negli altri due, l'amministrativo ed il giudiziario) nascono populismi a iosa. Per distruggere il sistema esistente, certo non per costruirne uno nuovo, perché i populisti non saprebbero farlo.

I populisti hanno infatti completamente sbagliato mira. Essendo stati posti sotto i loro occhi sempre e solo i luccichii del potere legislativo, non si sono accorti che il percorso giusto da compiere era quello di accedere dapprima ai poteri concessi all'interno del sistema del Pubblico Impiego e solo successivamente, una volta acceduta e ben conosciuta la macchina pubblica, una volta preparatisi opportunamente, avrebbero potuto puntare all'apice legislativo. Al contrario, con il prevedibile avvento di gente sempre più ignorante e rozza ai piani alti dello Stato, tutto finirà per andare a rotoli. Ma ciò lo si dovrà non tanto ai populisti (ché legittima è la loro rabbia) quanto ai dotti e presuntuosi assunti a vita nei piani inferiori di questo stesso Stato: i quali, pur di mantenere posto fisso e far carriera, hanno continuamente sbarrato il passo a quella condivisione della Res Publica, a quella partecipazione con mandato temporaneo, cui invece i cittadini, purché competenti, avevano diritto. Relegndoli invece nel fangoso cortile associativo.

Ed ora? Semplice: chi riuscisse a capire tutto questo imbroglio si dìa da fare a più non posso. Ché la Storia non ama i ritardatari.

Danilo D'Antonio



C'erano una volta quattro taboo
Copyright © 47/06/14 Danilo D'Antonio - Alcuni diritti concessi

C'erano una volta quattro taboo. Dopo tanto tempo, uno è scomparso definitivamente, essendosi anzi capovolta la situazione: visto che oggi è quasi impossibile non trattar di sesso. Altri due taboo sono invece ancora in gran lustro. Le istituzioni superstiziose sono infatti ovunque ancora dotate di gran potere. Il culto è tuttora confuso con la religione: con un sapere diretto ad una ragionevole comprensione della realtà e conseguente armoniosa coesione d'ogni sua parte. Per quel taboo che ci impedisce di parlare serenamente di ciò, si mantiene anche l'altro taboo relativo allo scopo ultimo della vita, che fornisce pertanto ufficiale vigore a quello della procreazione.

E poi c'era un altro taboo ancora, un'interdizione così forte, più sacrale di ciò ch'è detto sacro, che nessuno al mondo ne è a conoscenza. Nonostante proprio quest'ultimo taboo rafforzi gli altri. Per via di Stati retrogradi, le cui chiuse strutture non permettono alle persone di accedervi, le istituzioni superstiziose continuano a furoreggiare e di conseguenza persiste anche il primigenio fine procreativo. Pur ampie parti dell'umanità desiderando uscire dalle rápide mentali della superstizione e dell'iperpopolamento, ciò non sarà facile che avvenga fintanto che non cada l'ignoto quarto taboo di una democrazia realizzata nel solo apice legislativo.

La società è un tutto profondamente interconnesso ed ogni sua parte si mantiene o si modifica in conseguenza e sintonia del rimaner immutato o del mutare delle altre sue parti. In particolare a tenere bloccate le umane società su posizioni e visioni retrograde, in netto contrasto coi tempi, sono le onnipotenti centralità pubbliche, le organizzazioni statali. Quasi ogni Paese al mondo gode ormai di un potere legislativo dinamico, fluido, che si rinnova automaticamente, quindi pacificamente, senza dover imbracciare fucili. Ma l'apice legislativo non è che la sparuta cima di una montagna del potere pubblico e statale formata ovunque da milioni di inamovibili carrieristi.

Ed è proprio qui, in questa struttura che non è stata ancora dinamizzata dal periodico rinnovo degli incaricati, che si creano, convergono e si bloccano tutti i taboo: quelli passati, presenti e futuri. Nel complesso meccanismo dello Stato, la montagna di impieghi pubblici (quindi niente di meno che i poteri tutti amministrativi e giudiziari), sottostante l'apice legislativo, agisce a tutti gli effetti come un VOLANO. Se questo è composto da assunti a vita, da carrieristi, costoro mantengono il potere legislativo (quindi la società) ancorato a quelle decisioni e visioni retrograde che assicurano loro il mantenimento di vecchie posizioni, poteri e privilegi.

Al contrario, se la gran mole dei pubblici impieghi viene percorsa da un flusso di persone competenti, certo, preparate, sicuramente, ma che intendano tornarsene ad altre attività allo scadere di un'assunzione temporanea, si crea un volano complesso, dinamico e raffinato, in grado di assicurare che il governo prenda decisioni obiettive, giuste e razionali. Oggi è ancora vivo e vitale il credo di un potere legislativo che comanda gli altri due poteri dello Stato, i quali invece molto poco influirebbero sull'andamento di un Paese. Mai credo fu più errato. I legislatori sono per lo più espressione di quell'essere conservatore e corrotto ch'è il carrierismo pubblico.

Chi desidera che le società vengano liberate dai taboo, non solo quelli del passato che tuttora sopravvivono ma anche quelli che devono ancora nascere, ha una via obbligata: accanto alle proprie passioni e volontà deve far nascere dentro di sè il desiderio forte, inarrestabile, per un Pubblico Impiego Democratico: concesso rigorosamente a tempo determinato. Così che anche potere amministrativo e giudiziario siano aperti e partecipati da chi, dotato dei requisiti necessari al ruolo, voglia contribuire alle attività della Repubblica. Libertà è partecipazione, diceva qualcuno, poi ripetuto da tanti. Non erano affatto lontano dall'affermare una verità basilare.

Danilo D'Antonio



La strategia ASSOCIATIVA contro la REPUBBLICA
Copyright © 47/06/06 Danilo D'Antonio - Alcuni diritti concessi

Durante una tirannide, i sudditi, non potendo accedere allo Stato, si associano e dall'esterno cercano, poverelli, come meglio possono, spesso invano e comunque sempre in modo insufficiente alla bisogna, di ottenere quel che necessitano. In democrazia le cose vanno in tutt'altro modo. I cittadini, potendo accedere allo Stato, alle attività della Repubblica, grazie all'assegnazione a tempo determinato di ogni impiego/potere/ruolo pubblico, conducono al suo interno e vi sviluppano al meglio le questioni che hanno a cuore.

In una tirannide i pubblici impieghi (i poteri dello Stato) sono dati a vita, posseduti da una aristocrazia di carrieristi, una casta di burocrati, inaccessibili dai sudditi, i quali sono costretti ad aprire associazioni esterne. In democrazia i pubblici impieghi (a partire dai poteri amministrativi e giudiziari) vengono concessi rigorosamente a tempo determinato per essere condivisi, partecipati. Non c'è necessità alcuna di associarsi perché ognuno può già accedere a quella grande e fondamentale associazione che è la Repubblica.

Quant'è bella la vita quando si ascoltan le parole di gente bella!
Altrettanto è brutta quando si ascoltan le parole di gente brutta.

Oggi il mondo è invaso dalle associazioni proprio per via di brutta gente che in tutti questi decenni di proclamata democrazia non s'è mai degnata di concedersi un attimo alla osservazione, alla riflessione, alla sintesi. Questa sterminata BARRIERA ASSOCIATIVA, vieppiù crescendo, ha allontanato giorno dopo giorno le persone dalla loro Repubblica, dal loro Stato, dai pubblici impieghi e, nonostante esse fossero divenute per Costituzione cittadini, le ha costrette a comportamenti e trafile da esclusi, passivi, sottomessi sudditi.

Non c'è nulla da fare. Una bella vita vien fuori se si è belli. Se si è brutti, della brutta vita che ci viene incontro non si può incolpare altri se non sé stessi. In tanti, badando ad accrescere la propria sfera d'influenza, erigono associazioni centrate su di sé. In tal modo, egoisticamente centrati sui loro interessi, ignorando i bisogni dell'insieme, non solo fanno ombra alla REPUBBLICA, ne ostacolano l'affermazione come luogo di partecipazione, ma rendono impossibili i sogni altrui ché sempre patiranno uno Stato chiuso.

Chi desidera una bella vita ha da cominciare ad essere bello. Deve lasciar perdere ogni associazione, alzarsi in piedi e reclamare incessantemente (sempre pacificamente, legalmente, civilmente) uno Stato democratico: con pubblici impieghi concessi rigorosamente a tempo determinato. Solo attuando il fondamento della democrazia, solo potendo accedere a turno ai tanti impieghi/poteri/ruoli della Res Publica, i cittadini costruiranno una perfetta macchina statale. In una vera democrazia nessun tiranno sbarrerà loro il passo.

L'atto fondante della democrazia, il licenziamento di ogni carrierista pubblico, non fu mai compiuto. Terminata la guerra, furono licenziati i capi burocrati, ma la massa di loro, che occupava lo Stato monarchico/fascista, proprio il cui allontanamento avrebbe generato la democrazia, rimase lì dov'era stata messa da duce e re. Poi ne vennero altri ed altri ancora, di carrieristi pubblici, per via del voto scambiato con un posto di lavoro. E tutt'ora chi è assunto nel pubblico occupa a vita spazi e poteri che sono di tutti.

Solo perché finora non c'è stata bella gente a reclamar indietro la Res Publica.
Solo perché le persone sono state inculcate a fondo fin da piccole.
Addomesticate, assuefatte, ad una tirannide spacciata per democrazia.


Ordunque tornate belli come foste appena nati: non continuate ad infoltir svianti associazioni. La Democrazia ci dona già la migliore delle associazioni: la Repubblica. Siate belli: amatela, capitela, fatevi suoi accesi sostenitori. La Repubblica è un'associazione politica fatta apposta per accogliere ogni cittadino e per realizzare ogni giusto desiderio. La REPUBBLICA (innanzitutto il PUBBLICO IMPIEGO) è il luogo dove ognuno ha diritto di entrare e darsi concretamente da fare per costruire una società come più la desidera.

Danilo D'Antonio



La Repubblica Rimandata
Copyright © 47/06/02 Danilo D'Antonio - Some rights granted

E così l'Italia s'è fatta i suoi primi 70 anni da Repubblica senza che vi sia stato un italiano di fama a spiegare cosa questo termine significhi e di conseguenza perché lo status di repubblica sia così diverso e migliore di quello della monarchia. E' terrificante ma ancora oggi, con tutti i luminari che esistono nella Penisola, con tutti quelli che popolano il Continente, con tutte le illustrissime menti che brulicano sulla Terra, nessuno di loro s'è degnato di chiarire sostanza e senso della Repubblica.


Impero, monarchia e tirannide in genere: un individuo
e la sua famiglia, con una stretta cerchia di consociati,
con la forza posseggono lo Stato e comandano sul Popolo.

Repubblica: il Popolo è sovrano su tutto ciò che gli pertiene,
su ciò ch'è Pubblico (Stato, suoi Poteri, beni e risorse)
e democraticamente lo gestisce con incarichi temporanei.


Quando un Popolo lotta contro il tiranno lo fa per strappargli la proprietà dello Stato: innanzitutto il Potere Legislativo, Amministrativo e Giudiziario. Il perché di tante dolorosissime guerre sta tutto nell'infinitamente grande e legittimo desiderio di togliere al tiranno tutto ciò che questo gran testa di cazzo s'è preso con la forza e detiene a vita lui e tutta la brutta famigliaccia sua. L'essenza ed il perché di tanto scorrere di sangue nelle varie epoche storiche stanno tutto in quella sovranità (che detta con termine quotidiano vuol dir dominio, possesso, proprietà) che il Popolo conquista al fine di esserne partecipe e realizzar così la Democrazia.


E tutto un mondo, non sol l'Italia, non sol l'Europa ma tutti i Continenti, sono ancora nelle condizioni politiche di godere di un sol Potere dello Stato realmente democratico: perché concesso con rigoroso mandato temporaneo. Mentre la montagna degli altri due Poteri dello Stato, l'Amministrativo ed il Giudiziario, sono ancora nelle stesse condizioni organizzative che ogni impero, monarchia e tirannide concepì per crearsi e mantenersi senza problemi: regalati a vita ad una minoranza, ad una casta.

Questo è uno schifo che la Storia non perdonerà. Avendo i vari Paesi del mondo (tutti sottomessi alla stessa ufficiale incultura) reso democratico il solo Potere Legislativo e lasciato gli altri due Poteri, i loro Enti Statali, nelle mani di una casta di carrieristi che mai restituisce al Popolo Sovrano impieghi, poteri e redditi pubblici, della Repubblica, in qualsiasi momento un tiranno, qualcuno che voglia detenere a vita il potere, può tornare ad insediarsi anche nel Potere Legislativo.

Game over.


Tragico fatto è che, a quasi vent'anni dalla concezione del Manifesto della Repubblica, chi qui scrive è l'unico partigiano in servizio attivo. Non a difendere la Repubblica, ché non l'abbiamo ancora realmente avuta nè quindi potuta conoscere e tantomeno godere. Bensì ad affermarne il principio di condivisione che può avvenire e può far salvo il mondo solo grazie alla temporaneità degli incarichi pubblici, dei ruoli di tutti e tre i Poteri dello Stato. Nel celebrare i 70 anni di una Repubblica rimandata a data da destinarsi, bisogna ancora asserirne il fondamento: la Repubblica, in latino Res Publica, è tale solo se condivisa. Accessibile e partecipata.

Danilo D'Antonio



L'antidemocratico ruolo delle ASSOCIAZIONI
Copyright © 47/05/18 Danilo D'Antonio - Alcuni diritti concessi

E' opinione sapientemente (quanto perfidamente) costruita che le associazioni siano un'ottima cosa, un sostegno alla democrazia. Di fatto le cose stanno ben diversamente, poiché proprio le associazioni tengono i cittadini lontano dai luoghi del potere, assorbendone le energie, svilendole e convogliandole dove non possano cambiare le cose.

Ma saltiamo un attimo di palo in frasca, pur rimanendo sulla stessa pianta velenosa.

Per lungo tempo il voto di scambio è stato un vero e proprio sistema e modo elettivo di accesso al Pubblico Impiego. Non si può certo fare di tutt'erba un fascio. I santi esistono e persistono in qualsiasi inferno. Tuttavia, specie in alcune zone d'Italia, il fenomeno è stato così diffuso che non sarebbe difficile trovare dei dipendenti abusivi. Il Pubblico Impiego infatti non è mai stato bonificato da coloro i quali si impossessarono di un lavoro, potere e reddito pubblici corrompendo, delinquendo.

Assunti a vita, costoro sono ancora lì. Nel cuore della Res Publica. Illegalmente. In dispregio ad ogni cittadino, etica ed ordinamento.

Sarebbe più che giusto aprire un'inchiesta su ogni dipendente pubblico per verificare la genuinità della sua assunzione. I carrieristi pubblici classificano noi sudditi in spietati studi di settore: ora, se la regola è valida per noi, dovrebbe applicarsi anche a loro. Non potendo esserci prescrizione per chi occupa illegalmente un ruolo pubblico. Sarebbe più che logico farsi promotori di un inevitabile processo di risanamento di una situazione che compromette dalle fondamenta la società e le nostre vite.

MA ALLORA PERCHÉ LE ASSOCIAZIONI TACCIONO? IL CARRIERISMO PUBBLICO È UN USO EREDITATO DAL FASCISMO, È ALLA BASE DELLA CORRUZIONE E CREA ESCLUSIONE CHE ALIMENTA LA MAFIA.

Eppure s'è mai vista un'associazione ergersi a denunciare tutto ciò? Noo? Allora traiamone le dovute conclusioni. Vuol dire che alle associazioni non interessa affatto risolvere i problemi che sempre tanto lamentano. Vuol dire che i loro scopi reali non corrispondono con quelli dichiarati. Perché altrimenti non parlerebbero d'altro.

Terribile guaio è che le ASSOCIAZIONI anti CORRUZIONE, anti FASCISMO, anti MAFIA, anti TUTTO sono una vera sciagura per l'umanità. Le associazioni afferrano le persone e le rendono MEMBRI: esseri che devon solo muovere la testa (come i cagnolini di pezza in auto) per dir SI' ai loro capi e capetti. Rimanendo fuori della loro Res Publica.

Al contrario esseri umani rimasti moralmente integerrimi e mentalmente indipendenti capiscono subito che, se vogliamo iniziare a vivere senza i problemi che abbiamo patito finora, bisogna una buona volta introdurre il mandato temporaneo in ogni Pubblico Impiego. Avremo così finalmente reso giustizia alla Repubblica Democratica italiana. La res privata può essere pure di qualcuno. Ma la res publica appartiene a tutti e può essere concessa solo a tempo determinato. Può essere partecipata ma non posseduta. Tutto ciò che è pubblico deve poter essere frequentato da quanta più gente sia possibile. Così da stabilire un degno patto sociale: che coinvolga, renda partecipi, accresca interiormente, aiuti ad evolvere e responsabilizzi ognuno. Il Pubblico Impiego dev'essere come un GIARDINO od altro luogo PUBBLICO: aperto a tutti.

Divenga allora finalmente chiaro che la Repubblica Democratica è l'unica associazione politica che i cittadini possano accettare e di cui possano far parte. Si capisca che associarsi politicamente al di fuori della Repubblica Democratica è pratica con un unico obiettivo: lasciare tutto come orribilmente è.

Danilo D'Antonio




Che traffico di costituzionalisti!
Copyright © 47/05/20 Danilo D'Antonio - Alcuni diritti concessi

Che traffico di costituzionalisti in questi giorni!

Tutti, dicono, a difendere la Democrazia, tutti in soccorso della Repubblica.

Eppure non si son mai sentiti dire che la Democrazia non è altro che condivisione della Res Publica. Che questa, a partire dal Potere Amministrativo e Giudiziario, va partecipata, assegnata rigorosamente a tempo determinato, poiché nessuno può impersonare a vita lo Stato. Solo i sovrani essendo così dichiaratamente sfacciati prepotenti da permettersi d'incarnarlo per l'eternità. Al contrario i ruoli del Pubblico Impiego (che non può essere considerato un semplice "lavoro", proprio con esso venendo concessi i ruoli del Potere Amministrativo e Giudiziario) avrebbero dovuto essere resi democratici anch'essi, come fu per il Potere Legislativo, col mandato temporaneo.

Se davvero esiste un pericolo per la nostra Democrazia e Repubblica, non sarebbe l'occasione giusta per spiegare che l'assunzione a vita nel settore pubblico è un arcaico uso tirannico che abbiamo ereditato dritto dalla monarchia e dal fascismo e che avrebbe dovuto essere abbandonato una volta (grazie agli dei!) subentrata la democrazia?


INDEGNI SON I VITALIZI CHE ALCUNI SI SON DATI APPROFITTANDO DEI POTERI CONCESSI LOR.
ALTRETTANTO INDEGNA È L'IMPERSONIFICAZIONE DELLO STATO CHE ALCUNI HAN MONOPOLIZZATO.


Basta coi carrieristi pubblici. In nome della Costituzione, in nome della Democrazia, in nome della Repubblica, licenziamo immediatamente ogni carrierista pubblico ed apriamo le porte dello Stato ad una partecipazione competente, sì, preparata, certo, ma del tutto in sintonia col significato di quei tre pilastri: a tempo determinato.

Proprio la nostra Costituzione dichiara: "... E' compito della Repubblica rimuovere gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese ...". C'è un unico modo per attuare questo meraviglioso proposito: LICENZIARE IN TRONCO OGNI CARRIERISTA PUBBLICO, PARTENDO DAI COSTITUZIONALISTI, ché da decenni si frappongono, posto fisso e carriera in mente, tra i cittadini e la loro Costituzione. Finiamola per sempre con le assunzioni a vita nel Pubblico Impiego!


PARI TRA PARI! QUESTO VUOL SACRA COSTITUZIONE.
E CHI FINOR NON L'HA PERMESSO VENGA SUBITO DISMESSO!

Danilo D'Antonio




Il più grande partito transnazionale
Copyright © 47/05/18 Danilo D'Antonio - Some rights granted

Da quando i media hanno invaso ogni momento della vita, le nostre menti si sono ridotte al ruolo di mere ripetitrici di frasi fatte e luoghi comuni, dimenticando di possedere un gran potere immaginativo ed elaborativo di nuove idee ed espressioni. Uno degli ultimi costanti assilli mediatici è il così detto "distacco dalla politica". Ora: chi non pratica una riflessione indipendente od ha cattive intenzioni vede tale allontanamento come un fenomeno negativo. Ma chi avesse un approccio differente, sincero e sveglio, non può non rallegrarsi di fronte ad una ASTENSIONE dalle urne che indica l'aver preso coscienza che la politica, il Potere Legislativo, non è tutto.

Persone di buon senso, pur non potendo capir bene le cose (causa l'azione congiunta di una educazione fornita carente in modo mirato e del costante influsso mediatico), usano comunque il proprio intuito e grazie a questo percepiscono quanto sia opportuno rimanere lontano da confronti politici ridotti a disaccordi infantili ma sempre pericolosi bisticci. Per ora, in assenza di ulteriori sviluppi, di una analisi chiarificatrice della situazione, meglio evitare di dar più potere ai politici di quanto non se ne prendano già da soli. Ma non manca molto al passo successivo: la nascita di un nuovo luogo culturale comune che esiga DEMOCRAZIA IN OGNI POTERE DELLO STATO.

Lo Stato, questa poliedrica entità che controlla e domina ognuno di noi, non gode infatti di un solo potere bensì tre: Legislativo, Amministrativo, Giudiziario. Solo il terrificante conflitto d'interessi nel quale è sprofondato ogni carrierista pubblico ha fatto sì che soltanto il Potere Legislativo beneficiasse di assegnazioni con mandato temporaneo, lasciando quelle del Potere Amministrativo e Giudiziario prigioniere di una CASTA di CARRIERISTI, di una congrega di assunti a vita. Di fatto abbiamo un Potere Legislativo sottoposto a periodico rinnovo degli addetti ma Potere Amministrativo e Giudiziario sono ancora in mano a dei SOVRANI. Come ai tempi della monarchia.

La maggioranza assoluta degli ammessi al voto, non solo in Italia ma in molti Paesi che si definiscono progrediti, l'ha quella parte del popolo che ora non vota ma sta per scoprire che gli addetti al Potere Amministrativo e Giudiziario vanno periodicamente rinnovati (sarebbe a dire: licenziati) così come da lungo tempo (perfino in epoca pre-democratica, ad indicare quanto importante questo rinnovamento fosse agli occhi degli stessi imperatori e sovrani) avviene nel Potere Legislativo. L'astensionismo è momentaneo. Torneremo a votare una volta affermatosi il luogo comune che democrazia (dal greco démos: popolo e cràtos: potere) esige RINNOVO D'OGNI POTERE DELLO STATO.

Può esserci cosa più contradditoria e disfunzionale che l'aver un Potere Legislativo democratico (soggetto a periodico rinnovo) ed un Potere Amministrativo e Giudiziario tirannici: detenuti anche per mezzo secolo da quelli che sono autentici SOVRANI nella REPUBBLICA?! "Power to the people!" gridavamo tanti anni fa. Oggi dobbiamo tornare a gridarlo aggiungendo una dovuta precisazione: POTERE AMMINISTRATIVO E GIUDIZIARIO AL POPOLO! Ha mai osato contravvenire un solo parlamentare, un solo capo di governo, alla sacra regola del mandato temporaneo? Non osino farlo oltre i carrieristi pubblici. La Res Publica appartiene al popolo ed al popolo deve regolarmente tornare.

Chi non vota è certamente schifato da un sistema pubblico e politico, che, pur disponendo di conoscenze scientifiche da aver riempito fino a stiparli gli annali del Nobel, non chiarisce che Democrazia vuol dir condivisione della Res Publica, che a realizzarla non è il voto bensì il mandato temporaneo in ogni impiego, ruolo e potere della Repubblica. Ciò ch'è pubblico è di tutti e non può essere ceduto a vita pena la perdita dello stesso carattere giuridico di PUBBLICO. Esperti, professori, ricercatori e scienziati: smettetela di biascicare interminabili, dotte quanto truffaldine, tesi che impediscono allo STATO di divenire INTERAMENTE DEMOCRATICO!

Sia aperta una BANCA del PUBBLICO IMPIEGO dove chiunque (competente, esperito, dotato d'ogni requisito richiesto) possa prenotare un incarico a tempo determinato. Un flusso di energie sempre fresche inizi a rinnovare, nutrendo e purificando, i ruoli tutti d'ogni potere dello Stato. Il Pubblico Impiego sia Democratico: solo temporaneo.

Danilo D'Antonio




Periodiche AMMINISTRATIVE ed eterni AMMINISTRATIVI
Copyright © 47/05/16 Danilo D'Antonio - Alcuni diritti concessi

Di 'sti tempi avere un cervello e saperlo usare è una vera dannazione, vista l'idiozia ch'è stata sapientemente seminata sulla Terra.

Elezioni AMMINISTRATIVE: mancano pochi giorni al periodico, quinquennale appuntamento di rinnovo degli incarichi.
Impieghi AMMINISTRATIVI: il rinnovo rimane impedito dalla tradizionale investitura a vita di stampo tirannico.

La contrapposizione non può non essere evidente agli occhi e cervelli di ognuno se si ha l'accortezza di tenerli ben aperti ed accesi.


MA COME POSSONO UN SINDACO ED UNA GIUNTA DIVERSI, DA SOLI, POSTI SOPRA UNA MONTAGNA DI CARRIERISTI PUBBLICI, DI ASSUNTI A VITA CHE MAI MUTANO, CHE POSSONO RIMANERE AD OCCUPARE UN RUOLO PUBBLICO ANCHE PER MEZZO SECOLO, ABBARBICATI AL POSTO FISSO COME COZZE ALLO SCOGLIO, ARRAPATI DI CARRIERA DA DOVERSI VERGOGNARE, CAMBIARE LE COSE?


Di fatto, che si sappia o meno poco importa, Potere Amministrativo e Giudiziario si sarebbero dovuti adeguare alla democraticità del Potere Legislativo ben 70 anni fa. Finita la guerra, di questo ci si doveva primariamente occupare. Tant'è che, dopo aver atteso invano una trentina d'anni, i pubblici apparati essendo praticamente rimasti tal quale erano durante monarchia e fascismo ed avendo fatto rimanere la società inerme preda di ogni cricca, elite e lobby, il nostro Paese si ritrovò vittima di una ribellione tanto violenta quanto incapace di capire dove nascessero i problemi. Adesso, passati altri quarant'anni, stiamo per ritrovarci di nuovo immersi nella violenza.

Guaio è che questo terribile percorso storico è esclusiva responsabilità di esperti, professori, ricercatori e scienziati che, invece di far progredire la società rendendola aperta, dinamica, fluida grazie ad una partecipazione costantemente alimentata da nuovi contributori, ancora pongono posto finto-pubblico fisso e carriera al di sopra di tutto. Sarebbe bastato che i dotti (delle cui idee si alimentano i politici e l'intera società) avessero detto: il Pubblico Impiego va reso Democratico introducendovi il tempo determinato, solo uno Stato Democratico potendo difendere gli interessi di individui e collettività. E la Storia avrebbe avuto un altro verso.

Sortirà mai qualcuno dal suo guscio d'inconsapevolezza e d'irresponsabilità a spiegare a cittadini e popoli che la politica (il Potere Legislativo) non potrà mai cambiare senza rinnovare con la stessa periodicità anche Potere Amministrativo e Giudiziario? Vi sarà mai qualcuno (s'intende: cui sia permesso dirlo ben oltre questa microscopica agorà) a dire che la montagna di impieghi pubblici, sottostante l'apice legislativo, agisce come un VOLANO? Se questo è composto da carrieristi, costoro mantengono il potere legislativo ancorato a visioni e decisioni retrograde. Se invece è anch'esso rinnovato, il volano manterrà il governo ancorato a decisioni appropriate e giuste.


D'altro canto, mai prendercela con alcuno, se il mondo non vuol proprio girare per il verso giusto. Se, dopo vent'anni di interventi e spiegazioni, nessuno ancora s'è aggiunto in questa meravigliosa opera di salvamento dalla tirannide, vuol dir che il destino ha per gli umani in serbo qualcosa di grosso ed indiscutibile. Ora: voi fate quel che vi pare. Per quanto mi riguarda, avere a che fare con gli dei è ben più gratificante che andare in radio e tv a scambiare idee con chi idee non ne ha mai avute.

Danilo D'Antonio




POWER to the PEOPLE!
Copyright © 4705/06 Danilo D'Antonio - Some rights granted

La saggezza popolare nota da sempre che certi eventi tendono a raggrupparsi, avvenendo a poca distanza di tempo l'uno dall'altro. Gli stessi scienziati iniziano a notare grappoli di avvenimenti che si concentrano in ristretti spazi temporali venendo invece a mancare in altri, perfino più lunghi, periodi. A vederla così, con gli occhi del campagnolo, si può pensare che le cose maturino fintanto che, ad un certo punto, si decidono a fiorire. Forse proprio questo dev'essere avvenuto intorno a 47 anni fa.

Sul finire degli anni sessanta si sono scatenate tante e tali evolute espressioni umane, non solo nell'ambito della tecnologia (come per la conquista della Luna e la nascita di Internet) ma anche nell'ambito umanistico (come nell'arte musicale e cinematografica) da far ritenere quegli anni, in particolare il 1969, come il momento di passaggio dalla vecchia alla nuova era. Tanto che lo stesso smartphone che avete in tasca ha una sua data interna (che a voi non mostra) che parte proprio da allora.

Proprio in quegli anni magici, aver vissuto i quali dona al cuore una forza speciale, nacquero rivendicazioni politiche che trovarono in un preciso slogan la giusta espressione: POWER TO THE PEOPLE! Potere al Popolo! Erano anni in cui ce la si metteva davvero tutta: non si fingeva, non si truffavano gli ideali ed ognuno faceva la sua parte senza risparmiarsi. Proprio da questo slogan: POWER TO THE PEOPLE!, che originò canzoni e poesie, bisogna ripartire oggi per ritrovare energia e veracità.

Allora, a quel tempo, molto, moltissimo fu fatto. Ma, come sempre, ad ogni fioritura seguì l'appassimento ed una stasi. Quegli ideali non furono sviluppati da coloro che seguirono e tutt'oggi rimarrebbero in embrione. Se non fosse che vent'anni fa lo scrivente, ch'era stato troppo giovane allo scoccare della Nuova Era, si ritrovò, mi ritrovai fresco di energie, politicamente puro ed affamato di equità, giustizia e libertà a scrivere un improrogabile MANIFESTO, attendendomi che altri si unissero.

Invece, trascorso il picco d'innovazione generale, mi ritrovai immerso in una realtà politica degenerata, depravata, non più fatta di genuini individui, di persone veraci, bensì di ottusi membri di associazioni che, sempre pilotate da forze + o - nascoste, sono vere e proprie metodiche sterminatrici di ogni onesta e pura pulsione evolutiva. Al punto che ancor oggi mi trovo a compiere una rivoluzione culturale, etica e politica, a sviluppare il senso delle parole: Potere al Popolo! tutto da solo.

Al di là del dispiacere di non poter vedere i popoli del mondo beneficiare del vero e proprio salto evolutivo culturale, economico, politico e sociale descritto nel MANIFESTO, fare una RIVOLUZIONE in SOLITARIA è però egualmente entusiasmante. Perché ogni giorno ci si confronta, non con le vergognose associazioni di membri drogati da un addomesticamento scolare protrattosi fino ed oltre gli inculcamenti universitari, bensì con le aure, con i fantasmi degli eroi e miti che fecero quel sessantotto.

Ed è così che oggi non posso trattenere la felicità per l'aver trovato (e poter offrire ad altri) il senso pieno delle pregne parole: Potere al Popolo! Perché proprio a quel Potere Amministrativo e Potere Giudiziario (poteri da sempre erroneamente sottovalutati), i cui ruoli da vent'anni ormai m'impegno affinché siano periodicamente restituiti al popolo, distribuiti a tempo determinato tra quanti aspirano a ricoprirli disponendo dei requisiti necessari, possiamo ricondurre l'intento: POTERE AL POPOLO!

Da quando l'umanità s'è involuta a causa di una scolarizzazione possedimento dei carrieristi pubblici (che per salvaguardare privilegi propri non hanno voluto far progredire il mondo di una 'nticchia), quel meraviglioso principio: POWER TO THE PEOPLE! è rimasto in nucis ad attendere che qualcuno lo innnaffiasse con la amorevole, premurosa sua attenzione. Ed oggi può finalmente esprimersi in tutto il rigoglio della sua fruttificazione: POTERE AMMINISTRATIVO E POTERE GIUDIZIARIO AL POPOLO!

Nessuno può appropriarsi a vita di alcun ruolo pubblico, di alcun pubblico impiego. Il carrierismo pubblico, che nasce dal carrierismo militare di feudale memoria e si sviluppa poi nei secoli successivi amministrativamente e giudiziariamente, ha da essere riposto in un museo a perenne memoria di cosa sia la tirannide! Vengano licenziati in tronco tutti i carrieristi pubblici, venga introdotto un regolare tempo determinato nel Pubblico Impiego. Ed allora sì che il POPOLO avrà giusto accesso al POTERE!

Fate un test. Se riuscite a gridare: POWER TO THE PEOPLE! allora siete brava gente. Se non ci riuscite, se dal popolo volete deleghe e voti per affermare vostre idee politiche ritenendo siano superiori ad altre, ebbene: andate a nascondervi, non vi fate più vedere. Perché il popolo da troppo tempo attende invano il suo EMPOWERMENT.

Danilo D'Antonio



L'occulto esiste e fa danni
Copyright © 47/05/04 Danilo D'Antonio - Alcuni diritti concessi

Il fenomeno dell'IPNOSI COLLETTIVA (del convincersi e focalizzarsi reciprocamente, non solo da parte di semplici folle ma anche di interi popoli, della validità di visioni che sono invece in buona parte, se non del tutto, errate) pur mai essendo stato così esteso e radicato (visto l'ormai ultradecennale acculturamento scolare e gli onnipresenti media) non viene oggi affatto considerato. Eppure l'IPNOSI COLLETTIVA è la più plausibile delle spiegazioni al fatto che chiunque oggi sia convinto, senza avere il minimo dubbio, che a guidare i Paesi, redigendone le leggi, siano i politici. Nessuno riesce a notare che ciò non corrisponde al vero se non in minima parte.

Di fatto raramente i politici redigono le leggi che poi firmeranno. Ogni politico ha il suo CODAZZO di CARRIERISTI PUBBLICI ai quali lascia il noioso ma borioso compito di scriverle. Senza contare che non di rado gli stessi CARRIERISTI PUBBLICI, non paghi del potere che già hanno, si danno alla politica loro stessi, andando ad occupare, oltre che ruoli amministrativi e giudiziari, pure ruoli legislativi. In tal modo ci troviamo in Parlamento non persone qualsiasi bensì membri di uno STATO TIRANNO (perché i suoi ruoli sono concessi a vita!) che si avviluppa su se stesso, facendosi sempre salvo, salvaguardandosi per l'eternità. Lasciando invece ogni necessità irrisolta.


Senza contare infine che la cultura che occupa la nostra mente, il software che gira nei nostri computer cerebrali, è stata caricata dai CARRIERISTI PUBBLICI: dai baroni, padroni e sovrani degli onnipotenti Istituti Pubblici dell'educazione e dell'informazione. Noi tutti, compresi i politici, anche sforzandoci, anche volendo, senza speciali tecniche psichiche, non possiamo sortire da questa trappola intellettuale, da questa macchina masticatoria i cui affilati denti sono di professori che verso l'esterno mostrano simpatie per questo o quell'ideale, per questo o quel partito, ma hanno tutti un unico riferimento incrollabile: POSTO FISSO & CARRIERA STATALE!


Fateci caso anche voi. Quanti ne siamo al mondo? Pur vivendo a latitudini e longitudini estremamente differenti, tra i sette miliardi e passa di umani che popolano la Terra non se ne trova uno (tantomeno un sol gruppo, movimento o partito) che, conscio dei meccanismi della centralità pubblica, ripartisca equamente le sue invettive: coinvolgendo non solo i politici, persone e gruppi, ma anche e soprattutto, com'è doveroso, quell'orripilante CASTA di CARRIERISTI PUBBLICI che c'è stata passata pari pari da tirannidi che ci è stato detto essere cadute, terminate, mentre invece, con l'assunzione a vita nei Pubblici Impieghi, vivono tutt'ora in perfetta salute!

Anche solo per puro caso, anche solo per varietà di vedute, non dovremmo aspettarci presenze politiche in favore dell'apertura della Res Publica ai cittadini tramite l'introduzione del mandato temporaneo in ogni Pubblico Impiego? Al mondo ci sono miliardi di espressioni politiche quanti sono gli umani: com'è possibile che nessuno abbia mai perseguito un pure così legittimo, logico obiettivo? E' semplice: perché l'ADDOMESTICAMENTO SCOLARE non è una bufala ma una terribile realtà. I CARRIERISTI PUBBLICI ci prendono da piccoli e spingono le nostre menti in ogni direzione badando però bene a salvaguardare la divinità del loro POSTO FISSO e della loro CARRIERA.


E' tempo ci si risvegli: si prenda coscienza che, quali che siano i temi a noi più cari, mai si potrà avere una politica corretta senza uno STATO DEMOCRATICO. Quale che sia il nostro specifico interesse, senza uno STATO DEMOCRATICO, senza licenziare periodicamente ogni pubblico addetto, assunto od eletto, mai verrà fatta la COSA GIUSTA.

Danilo D'Antonio




L'istinto perdente di una sinistra che non ha nemmeno capito da che parte sta la destra
Copyright © 47/05/04 Danilo D'Antonio - Alcuni diritti concessi

E' triste vedere una sinistra, tanti movimenti, social forum e quant'altro, tutti proiettati contro un capitalismo che invece gode sempre più d'ottima salute, per via del fatto che sinistra, movimenti, social forum etc. ancora non riescono a rendersi conto che a tenere in piedi quest'orrido sistema divora tutto c'è proprio quell'assunzione a vita nei pubblici impieghi (con conseguente fidelizzazione dei poteri amministrativi e giudiziari) in un modo tale che qualsiasi cricca, elite, lobby e mafia riesce tranquillamente a fare tutto ciò che vuole. Non potendo certo un voto differente cambiare le cose: tutt'al più da certe cricche, elite, lobby e mafie passeremmo ad altre.

Basti vedere l'ambientalismo (sarebbe a dire il fascismo dell'ambiente) che, appena affacciatosi al potere, s'è subito scatenato contro i deboli, contro cittadini e popolani privi di potere e di reale rappresentanza, manco lontanamente avvicinandosi a fermare le ingerenze sulla natura ad opera di enti pubblici ed imprese private.

La sinistra non riesce a capacitarsi che il pubblico impiego assegnato a vita è il fulcro del sistema contro cui combattono ed hanno sempre perso e perderanno. Tutte le cose più belle, la natura, l'equità, la giustizia, la libertà, la solidarietà, tutto quanto esiste al mondo di più bello è stato sacrificato sull'altare del posto fisso e della carriera nel pubblico impiego. Per salvaguardare il privilegio di quanti fra loro si sono accaparrati a vita un pezzo di BENE COMUNE (il più delle volte sappiamo tutti con quale corrotto sistema) ci ritroviamo ancora con un Potere Amministrativo e Giudiziario in mano ad acritici carrieristi piuttosto che a coinvolti cittadini.

E' il fascismo, bellezze. La "sinistra" non s'è minimamente resa conto d'essere la più convinta sostenitrice dell'apparato pubblico ereditato dal fascismo, teso a dominare il popolo a beneficio di ogni peggior puzzone. Se solo i cittadini sapessero che hanno pieno diritto di alternarsi a tempo determinato nei ruoli del Pubblico Impiego, del Potere Amministrativo e Giudiziario, proprio il periodico licenziamento essendo il fondamento della democrazia, il mondo cambierebbe dall'oggi al domani.

Ma alla sinistra, alla gente di sinistra, a comunisti, compagni, etc. tutto questo non importa un fallo. Preferiscono PERDERE contro il capitalismo piuttosto che mettere in circolazione impieghi e poteri pubblici. Preferiscono che il mondo si autodistrugga, preferiscono non avere la minima speranza, piuttosto che discutere di tutto ciò.

Danilo D'Antonio




Una Liberazione ancora in cerca di Liberatori
Copyright © 47/04/25 Danilo D'Antonio - Alcuni diritti concessi

Non passa giorno che le innumerevoli ASSOCIAZIONI a scopo politico che esistono nel Paese trovino qualcosa da ridire sulla condotta del Governo di turno. Non importa chi c'è. Le ASSOCIAZIONI qualcosa da ridire lo trovano sempre. Se si tratta di Governi. Ma perché non hanno mai emesso un sol fiato, in tutto questo tempo, per denunciare l'abominio di un APPARATO PUBBLICO, di un POTERE AMMINISTRATIVO & GIUDIZIARIO, che non si sa in mano a chi è finito? Le ASSOCIAZIONI lamentano insoddisfazioni di continuo. Ma come possono ignorare ciò ch'è stato dichiarato un vero e proprio SISTEMA basato sull'ATTO CRIMINALE di scambiare voti per posti finto-pubblici fissi?

Che uno squallido ambiente si fosse formato, nell'arco dei trascorsi decenni, all'interno della nostra RES PUBLICA, un mare di gente venendo assunta nel PUBBLICO IMPIEGO con un ATTO di CORRUZIONE, secondo il diffuso SISTEMA del VOTO di SCAMBIO, è cosa più che risaputa e perfino ufficialmente riconosciuta. Chiaramente un tal brutto ambiente, dove la COSA PUBBLICA è considerata miniera da sfruttare fino al suo esaurimento, non può non essere percorso da un'ELICA di DNA CORROTTO che replica ovunque CORRUZIONE & DISONESTÀ. Ebbene: voi qui presenti avete mai visto una sola ASSOCIAZIONE ergersi a reclamare un cambiamento organizzativo radicale dei Pubblici Apparati?


Persone serie, persone per bene, interrogativi come questo se li devono porre. Perché sono proprio OMERTÀ del genere che ci fanno capire quanto valgano le ASSOCIAZIONI. Chi c'è dietro le ASSOCIAZIONI. Quali sono i loro scopi reconditi. In che direzione ci conducano zitte zitte le ASSOCIAZIONI. Quali che siano i benefici fini dichiarati.

Verità orripilante è che le ASSOCIAZIONI (ambientaliste, per i diritti, la legalità, la trasparenza, contro la corruzione, le mafie, etc. etc.) hanno preteso sostituirsi alla prima e fondamentale ASSOCIAZIONE che lega tutti noi italiani: la REPUBBLICA DEMOCRATICA. Tanta brutta gente, per evitare che i cittadini finissero per reclamare il sacrosanto diritto di alternarsi a tempo determinato negli impieghi della Repubblica, nei ruoli del Pubblico Impiego, hanno fatto nascere ASSOCIAZIONI su ASSOCIAZIONI allo scopo di arginare energie insoddisfate e ribelli che altrimenti avrebbero puntato decisamente su una partecipazione concreta alla vita pubblica. A conferma di ciò, in ognuna di queste ASSOCIAZIONI, che tengono i cittadini lontano dai poteri amministrativi e giudiziari, troveremo sempre dei carrieristi pubblici in ottima posizione.


Per colpa delle ASSOCIAZIONI negli ultimi 70 anni, mentre cambiavano generazioni di politici, i CARRIERISTI PUBBLICI continuavano ad occupare la nostra santa RES PUBLICA impedendone l'accesso ad altri, avendola trasformata in una esclusiva proprietà privata. I politici cambiano, i CARRIERISTI PUBBLICI restano, mantenendo la tirannide.

Verità meravigliosa è che a fare la democrazia è la TEMPORANEITÀ di ogni incarico pubblico, sia concesso per assunzione od elezione. Il PERIODICO LICENZIAMENTO di ogni pubblico dipendente, che sia assunto od eletto, non è un'opzione in democrazia ma la regola. Nessuno in democrazia può permettersi di incarnare a vita un pubblico potere.


Se un mare di gente, ignara del GRAN COMPLOTTO dei CARRIERISTI PUBBLICI, continua a festeggiare una Liberazione che mai è stata portata a compimento, chi vuol farsi nuovo Liberatore, allo scopo di liberare la santa RES PUBLICA d'Italia dai TIRANNI che la occupano, non ha che da reclamare un IMPIEGO PUBBLICO DEMOCRATICO: a tempo determinato.

Lasciamo perdere ogni brutta associazione, ignoriamole tutte, e riversiamo le nostre attenzioni e cure sull'unica ASSOCIAZIONE degna d'essere partecipata: la RES PUBLICA. Civilmente, legalmente, pacificamente, democratizziamo l'APPARATO PUBBLICO licenziando i CARRIERISTI PUBBLICI ed iniziando ad assumere con rigoroso MANDATO TEMPORANEO!

Danilo D'Antonio




Quei sovrani che tengono il popolo succube
Copyright © 47/03/08 Danilo D'Antonio - Alcuni diritti concessi

La democrazia diretta (la proposizione, il confronto e la delibera attuata direttamente dai cittadini) senza la democrazia democrazia (la democrazia propriamente detta, che si ottiene sottoponendo al MANDATO TEMPORANEO l'intero apparato pubblico, tutti e tre i poteri dello Stato: il LEGISLATIVO, l'AMMINISTRATIVO ed il potere GIUDIZIARIO) viene facilmente DIRETTA da cricche, elite, lobby e mafie di vario tipo, che crescono rigogliose anche intorno ai temi più fondati, come l'ambiente e la solidarietà.

Il fatto che vi siano fior di movimenti in tutto il mondo su aspetti della democrazia (come appunto proposizione diretta e trasparenza) mentre non v'è ancora traccia di sostenitore della democrazia democrazia (del mandato temporaneo esteso in ogni angolo della Cosa Pubblica, in ogni impiego, potere e ruolo pubblico) non ci inganni.

Sta avvenendo quanto prevedibile. Le persone, prese da piccole, tradotte negli asili ed addomesticate, inculcate a fondo fino all'università ed oltre, non possono nemmeno avvicinarsi al PIÙ GRANDE TABOO DELLA STORIA, così taboo che ancor oggi non si sa che esista: la regola che in democrazia nessuno può soggiornare a vita in un pubblico impiego od incarico. Per questa ragione, i sudditi cercano come meglio possono di far funzionare un sistema (tenuto in vita dalla perfidia dei carrieristi pubblici) che, avendo avuto origine secoli fa, non potrà mai funzionare come oggi ci aspettiamo. Vanificando perfino buoni concetti come la proposizione diretta e la trasparenza.

Ci vuole ancora tempo. Poi, con gran lentezza, inizierete a chiedervi: com'è possibile che, pur con tutta la buona volontà che ci mettiamo, le cose continuino ad andar male?! A quel punto vi guarderete intorno più attentamente, vedrete gli assunti a vita nei pubblici impieghi, i carrieristi fischiettanti gnorri, vedrete tutti costoro coincidere con i mai precisati burocrati, vedrete i bidelli, i custodi, maestri, professori, i tecnici, i giudici, i poliziotti, finanzieri, militari di carriera, i comunali, provinciali, regionali, statali, vedrete infermieri e medici, guarderete tutti meglio e vi renderete conto ... che sono lì da una vita, non cambiano mai.

Il mondo può bruciare, mille governi possono cadere ma loro rimangono sempre lì ... e pian piano (l'intuito non lo usate molto) vi renderete conto che a tenere in vita quel malefico sistema che tanto avete provato a sradicare è proprio questa gente, che non avevate mai notato, che vi ha nascosto la più importante delle verità. Vi renderete conto d'essere stati, voi finti cittadini veri sudditi, tenuti lontano da una vostra COMPROPRIETÀ. Vi renderete conto d'essere stati emarginati e subissati di cattive attenzioni non per una qualche ragion di Stato ma solo per la più banale e meschina delle motivazioni: POSTO FISSO & CARRIERA PUBBLICA, pilastri d'ogni tirannide.

Essi proveranno a giustificarsi accampando mille scuse. Ma era così difficile capire, per gente così TITOLATA, per emeriti e benemeriti, per magnifici e chissà quali altri titoli han preteso, che la democrazia non poteva reggersi sul solo vertice governativo ed àmbito delle DECISIONI in genere? Possibile che TRE MILIONI e MEZZO di MANSIONI PUBBLICHE non contavano nulla?! Verità è che il vecchio sistema che ha distrutto il mondo si è retto proprio sulla continua cattura e sviamento della nostra attenzione ad opera dei carrieristi, occupanti ancora due dei TRE POTERI dello STATO. Pensate: da settant'anni continuiamo ad avere un POTERE AMMINISTRATIVO e GIUDIZIARIO rimasti tali e quali ai tempi del DUCE e del RE! Non c'è scusa per giustificare lo scempio, degli individui e della società, ch'è stato fatto dai carrieristi pubblici.

E non ci si lasci trarre in inganno da quelli che biascicheranno d'aver fatto bene il loro dovere: QUEL DOVERE ERA DI TUTTI!
TUTTI avremmo dovuto potervi accedere!

La democrazia democrazia, la democrazia propriamente detta, senza aggettivi e superfetazioni, è data dal PURO E SEMPLICE ALTERNARSI DELLE PERSONE NELLA COSA PUBBLICA, è data dal RECIPROCO CONTROLLO E SERVIZIO che possiamo offrirci una volta aperte le porte dei pubblici Enti ed Uffici e liberatili da quelle concrezioni che vi si sono abbarbicate. Nessuna cricca, elite, lobby, mafia potrà mai influenzare la democrazia democrazia, la democrazia propriamente detta. Nessuno mai potrà più approfittarsi dei deboli. Perché a turno torneremo tutti ad esserlo. Non vi sarà più spazio per nessun priebke mentre appariranno un mare di snowden che faranno i reali interessi di tutti.

Il PUBBLICO IMPIEGO va democratizzato, i suoi ruoli vanno assegnati a TEMPO DETERMINATO.
In modo che la Res Publica sia pian piano accessibile a quanti lo desiderino.

Alternandoci con ORDINE e COMPETENZA nei pubblici ruoli, senza più CASTA, saremo PARI tra PARI, su uno stesso livello sociale.
Dunque LIBERI e FELICI!

Proprio come la Costituzione della Repubblica Italiana ha sempre voluto.

Ci vorrà ancora del tempo perché lo capiate, altro ancora perché vi diate da fare.
Ma prima o poi ci arriverete anche voi. Buoni ultimi nella Galassia, ma ci arriverete.

Danilo D'Antonio




ORIGINE E FINE DEL MILITARISMO

Ogni giorno, ovunque nel mondo, tante persone si trovano impegnate nella lotta al militarismo. Generazioni di pacifisti hanno combattuto il militarismo. Risultato? Le guerre son sempre nate grasse e quando si sono spente è avvenuto più per esaurimento delle risorse dei contendenti che per aver dato ascolto alle proteste dei dimostranti.

Fatto nudo e crudo è che desiderio e volontà non bastano. Bisogna che esse siano accompagnate per mano da tre capacità: d'osservazione della realtà, d'analisi delle osservazioni, di sintesi di un giusto, logico ed attuabile cambiamento in grado di condurci nella nuova dimensione culturale, politica e sociale in cui vogliamo vivere.

I pacifisti hanno forse mai messo in relazione il tanto da loro osteggiato militarismo con il carrierismo militare? Questo, dal feudalesimo, dagli imperi e monarchie, fino ai giorni nostri, s'è non solo mantenuto in ottima forma ma è, durante i vari periodi storici, pure cresciuto, estendendosi al punto da erigere un vasto carrierismo statale causa unica della mancata democratizzazione del potere. Che tutt'oggi ha ogni suo àmbito (tranne il legislativo) come ai tempi delle tirannidi: concessi a vita ad una minoranza per spadroneggiare a volontà sulla maggioranza.

Urge prendere atto che non è il voto a far la Democrazia. E' la temporaneità d'ogni ruolo pubblico (sia d'ordine mansionale che decisionale, concesso sia con assunzioni che con elezioni) ad aprire le porte della centralità ad un rigenerante flusso di esperiti e preparati cittadini capace di spazzar via ogni divisione, conflitto, dispotismo.

La vita è meravigliosa, s'aggiusta subito se, con atto d'umiltà, si riconoscono i propri errori ripromettendosi di non incorrervi oltre. Urge riconoscere che solo il potere legislativo fu reso democratico con assegnazioni a tempo determinato, mentre ogni altro potere centrale (amministrativo, culturale, educativo, informativo, finanziario, fiscale, giudiziario, d'ordine pubblico, militare, repressivo, sanzionatorio, sanitario, scientifico, statistico, agricolo, ecologico, edificatorio, urbanistico, paesaggistico, etc.) non lo è mai divenuto e tutt'oggi, con gran vergogna di chi vi si è conficcato e mai lo restituisce, influenza pesantemente pensieri ed atti d'ogni governo.

La Democrazia, la partecipazione data dal mandato temporaneo, trasformerà ogni Paese al mondo, dissolvendo ogni situazione conflittuale all'interno e verso l'esterno, appena i cittadini riconosceranno d'aver seguito, occhi serrati e cervello spento, più d'una generazione di leader che li han diretti contro qualcosa e mai han costruito una nuova società. Allora vedranno da soli, senza retrogradi capintesta politici e culturali, la via da seguire.

Vanno dismessi subito tutti i carrieristi, burocrati, assunti a vita che costituiscono il caduto stato monarchico. Introduciamo un regolare e rigoroso mandato temporaneo in ogni assunzione in ruoli non per nulla detti pubblici. Rendiamo, come di dovere, aperta e partecipata la centralità, la santa Repubblica, e non avremo più nulla di cui dispiacerci. Un governo inizierà a legiferare finemente quando sarà circondato da attenti, premurosi e proattivi cittadini che seguono il modello snowden e non più da acritici, fedelissimi, medievali carrieristi alla priebke.

La res publica è di tutti, non può essere proprietà di carrieristi privata d'accesso ad altri aventi pari diritti e requisiti. E' sufficiente reclamarla indietro, non occorre altro che esigerlo in continuazione (così come i neri ottennero i diritti, come le donne ottennero il voto) sviluppando vieppiù consapevolezza che tutto dipende da noi e nessun altro. Ogni potere della Repubblica sia finalmente reso democratico: concesso soltanto a tempo determinato.

Chiunque l'abbia tenuto per se ha abusato del potere che aveva. Ha ingannato, tradito, truffato e derubato ogni italiano, bloccando l'evoluzione d'un intero Pianeta. Si appresti a subire le conseguenze legali del proprio malfatto.

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Pacificamente, legalmente, civilmente,
evolve l'Italia, la UE e l'intero Pianeta.

La Repubblica: accessibile, dinamica, fluida,
osmotica, partecipata, vissuta. Se-re-na.

Evviva la Banca dei Pubblici Impieghi!

Ed evviva pure Danilo! L'unico ricercatore, politico, attivista al mondo che apra le porte della Repubblica ai cittadini. Così che si susseguano l'un l'altro idonei e controllino, migliorino, verifichino l'operato di chi li ha preceduti, impedendo ogni ingiustizia ed imparando ognuno ogni giorno qualcosa di più. Viva Danilo! L'unico che garantisca un potere minimo ad ogni umano in Terra. Viva Danilo! E la Terra gira finalmente come deve.




Della scuola non importa nulla a nessuno
Copyright © 47/01/01 Danilo D'Antonio - Alcuni diritti concessi

A vedere in quanti oggi sgomitano, mostrando di avere a cuore la scuola, mentre il loro reale interesse è personale, poiché verte su denaro e potere, su posto fisso e carriera finto-pubblica, non si può che provare un gran raccapriccio, ben sapendo pure che quest'egoismo e falsità partono da una società male organizzata. E vediamo allora come dovrebbe essere strutturata una società, parlando proprio della scuola perché è proprio lì che tutto ha inizio. Una SCUOLA BEN FATTA dovrebbe raccontare e spiegare, non inculcare i fanciulli, gli adolescenti, i giovani, addomesticandoli a vivere un mondo ereditato dal passato remoto, passivamente lasciandolo com'è.


Ad esempio ed innanzitutto dovrebbe raccontare che le prime assise, che affiancavano il sovrano nella gestione dello Stato un migliaio di anni fa, erano composte da notabili delle varie caste. L'entrata in carica dei membri era dovuto agli eventi, alle situazioni contingenti, mancando sia un preciso metodo selettivo sia una scadenza del mandato che di tanto in tanto permettesse un ricambio. L'evoluzione culturale, politica e sociale, ci ha condotto alle moderne sedi del POTERE LEGISLATIVO, in cui, trascorso un certo tempo, i membri, qualsiasi cosa stiano facendo, s'alzano in piedi e se ne tornano alle loro case, venendo sostituiti da altri con elezioni popolari.

Oggi, se ad uno o più membri in carica nel POTERE LEGISLATIVO, venisse in mente di rimanervi interrompendo la successione, può darsi pure che molti (rimasti sudditi) lascerebbero correre, non rendendosi conto di cosa ciò significherebbe, ma i più (evolutisi a cittadini) non rimarrebbero in silenzio, esigendo immediate dimissioni.


Ecco, fermiamoci un momento e chiediamoci:
ai fanciulli, agli adolescenti, ai giovani,
viene mai presentato il mondo come visto da lontano,
ripulito da interessi personali e preconvincimenti?


E dopo che ci abbiamo pensato almeno un po', gradiamo considerare il fatto che oggi tanto il POTERE AMMINISTRATIVO quanto il POTERE GIUDIZIARIO sono ancora quasi del tutto al di fuori della civile, democratica e pacifica regola del MANDATO TEMPORANEO. Chi vi entra vi rimane come un sovrano e come un sovrano regna per l'intera sua vita, come un sovrano dispone dei suoi sudditi, come un sovrano la passa liscia qualsiasi atrocità faccia e pur quando arriva alla pensione non torna ad essere una persona comune, pari ad ogni altra, bensì diviene un sovrano a riposo, con emolumenti e riconoscimenti da sovrano ben diversi da ciò di cui godono i sudditi. E' indegno dei nostri tempi, di tempi in cui per altro tutti paiono adorare la democrazia e per giunta abbiamo finalmente tutti gli strumenti necessari per informarci e riflettere autonomamente.

I pubblici impieghi non sono semplici posti di lavoro. I pubblici impieghi costituiscono niente meno che il POTERE AMMINISTRATIVO ed il POTERE GIUDIZIARIO. Non possono essere assegnati a vita. Il potere NON può rimanere in mano sempre alle stesse persone. Se in tutti questi secoli il POTERE LEGISLATIVO ci ha deluso ed ancor più ci ha affranto negli ultimi decenni, nei quali l'intenzione democratica è stata affermata fino alla nausea, lo si deve esattamente al fatto che tanto il POTERE AMMINISTRATIVO quanto il POTERE GIUDIZIARIO sono rimasti come mille anni fa erano le prime assise agli albori della civiltà: in mano a sempre gli stessi per l'intera loro vita ed a volte dinastia.


Allora continuiamo ad interrogarci: com'è che a nessuno emerito docente, insegnante, professore, ricercatore e scienziato (titolati, pagati ed onorati appunto per analizzare, capire e divulgare) è mai venuto in mente di effettuare un adeguato studio storico, politico, filosofico sul legame esistente e fondamentale tra il MANDATO TEMPORANEO e ciò che, trattata sempre con così tanta superficialità, viene chiamata DEMOCRAZIA? Affranta verità è che di un BUON INSEGNAMENTO, di una scuola e società ben fatte, non importa nulla a nessuno. Sono denaro e potere, posto fisso e carriera, a comandare. Allora, se vogliamo cambiare lo stato ignobile delle cose, cominciamo con l'introdurre il tempo determinato in ogni pubblico impiego, impostando le basi di una società in cui ciò che è chiamato pubblico lo sia realmente e pertanto condiviso.

Basta coi concorsi pubblici, tesi ad accogliere a braccia aperte chi, in cambio di posto fisso e carriera, è disposto a perpetuare la tirannide e ad ecludere chi, animato dai migliori sentimenti, desidera apportare un contributo di valore e nulla più. Basta coi concorsi che perpetuano la casta ed avanti con la semplice idoneità al ruolo.

Si smetta di plagiare fanciulli, adolescenti, giovani ed adulti e si accresca invece la dignità della nostra specie. Mai come oggi così soverchiata dalla buffoneria.

Danilo D'Antonio



LA PIÙ GRAN TRUFFA DELLA STORIA

Alla fine della seconda guerra mondiale, abbattuta la tirannide ed abbracciata la Democrazia, l'Italia ed altri Paesi avrebbero subito dovuto bonificare gli apparati del caduto stato monarchico dagli assunti a vita, dai burocrati, dai carrieristi. Infatti il subentro della Democrazia trasferiva la proprietà della centralità nelle mani del Popolo divenuto Sovrano creando la Res Publica. Innanzitutto il pubblico impiego (quindi ognuno dei tanti poteri divenuti pubblici) avrebbe dovuto aprirsi alla partecipazione a tempo determinato di chiunque, dotato dei requisiti necessari, avesse voluto apportare un proprio contributo alla vita pubblica, venendone pure retribuito.

Così come già avveniva nel potere legislativo.

La Democrazia si realizza infatti non col voto ma col mandato temporaneo. Il voto consegue la temporaneità, non esisterebbe di per sé. I carrieristi (monarchi in ogni pubblico ruolo, perenni detentori dell'intera montagna dei poteri, apice legislativo a parte e spesso anche di questo) hanno accuratamente evitato di chiarire la ben diversa consistenza di una Democrazia da imperi, monarchie e tirannidi in genere. Padroni della cultura, educazione ed informazione, nessun suddito sfuggì loro e tutti vennero inculcati. S'è mantenuto così un subdolo sistema che agevolmente pilota una maggioranza estromessa dalla centralità, realizzando le volontà di ogni cricca, elite, lobby e mafia.

E poiché il resto del mondo considera l'Italia e l'Europa un gran riferimento culturale, l'intera Umanità continua ancor oggi a rimanere prigioniera (pur in un'epoca così avanzata tecnologicamente) di situazioni politiche e sociali, locali e globali, arretrate e tiranne. Le stesse guerre originantesi da queste. Oggi è certo difficile immaginare l'immensa meraviglia del mondo ben fatto che è stato impedito nascesse. Tant'è: non è forse vero che il mondo diviene quel che chi l'abita merita? Tuttavia si ha ancora facoltà di scegliere se mantenersi come si è od evolvere. Chiarezza, precisione, sintesi possono ancora salvar l'Umanità, ma solo se essa si mostrerà umile davanti ad esse.

Auguri dunque e buon lavoro!

Danilo D'Antonio, grossista d'idee
Intelligenza Artificiale Biologica
del Laboratorio Eudemonia

In accordo con la teoria del brevetto sociale (che fa avanzare l'Umanità così come il brevetto industriale ha fatto con la tecnologia) ogni progetto del Laboratorio ha un prezzo. Informazioni sul suo dominio Internet.

Non c'è intellettuale, legale, pollitico
che non sia complice e correo del mantenimento
dell'illegale uso di cedere in via definitiva
un così sacro bene comune come la Res Publica.

Esigiamo legalità ed onestà per l'intero Pianeta. Una piena Legalità! Non la "legalità" parzialmente scremata, a scartamento ridotto, assoggettata, rimpicciolita e ristretta, promossa da associazioni, cricche, elite, lobby, ordini e mafie legali varie.

Viva la Banca dei Pubblici Impieghi!
Ci si alterna tra persone idonee
rigorosamente pro tempore.

Ed evviva pure Danilo! L'unico umano al mondo che apra le porte della Repubblica ai suoi simili, in modo che, idonei e competenti, si susseguano l'un l'altro e controllino, migliorino, verifichino l'operato di chi li ha preceduti. Impedendo così ogni ingiustizia ed ognuno ogni giorno potendo apprendere qualcosa di più. Viva Danilo! L'unico che garantisca un potere minimo ad ogni umano in Terra. Viva Danilo! Il mondo prende subito ben altri colori che i foschi cui siamo abituati. Hurra per Danilo! Ben altra cosa che la solita dotta insulsa sbobba!



Il senso religioso dell'Armonica Rotazione Sociale
Copyright © 01/19/47 Danilo D'Antonio - Alcuni diritti concessi

Quando la cultura viene imprigionata da una minoranza, questa, per compiacere i potentati che hanno concesso loro quel monopolio, impedisce l'affermarsi di genuine idee rinnovatrici. E' così, ad esempio, che s'è imposto l'uso di chiamare religioni quelli che altro non sono che meri culti. E' così che abbiamo dimenticato, o mai scoperto, che la parola religione definisce invece un sistema di saperi universali e pratiche istituzionali che permettono, insieme ad altri benefici ottenuti in àmbito individuale, la coesione sociale necessaria al buon andamento di un Paese.


L'Armonica Rotazione Sociale (ARS) s'inserisce esattamente in questo àmbito di unificazione e funzionalità. Essa introduce la possibilità di una movimentazione organizzata delle persone tale da permettere ad ognuno di impiegarsi in ciò che, in un dato periodo della propria vita, percepisca essere più consono. L'idea di rotazione sorge dal fatto che la vita, di ognuno e collettiva, ha, se lasciata libera di esprimersi, un carattere non lineare bensì simile ad una spirale. La vita tende naturalmente a completarsi. Dopo un certo tempo, ciò che prima non avremmo mai pensato di lasciare poi non vediamo l'ora di sostituire con qualcosa di complementare. La carriera lavorativa di una persona, ma anche i flussi collettivi interni alla società, si svilupperebbero, se potessero, più che lungo una linea retta, lungo un filo elicoidale. L'ARS permette, non obbliga ma permette appunto questo.

Luogo istituzionale ideale, per sua natura, ad avviare questo movimento è il settore delle Pubbliche Attività. I suoi tre milioni di ruoli, essendo una proprietà collettiva per il dichiarato status democratico italiano, hanno tutto il carattere legale che necessita per essere periodicamente restituiti al popolo e condivisi tra gli aventi i requisiti indispensabili a svolgerli. Dal settore pubblico il movimento, una volta reso regolare, si spande lentamente al settore economico privato, beneficiandolo di identica fluidità e conseguente capacità a rapportarsi efficacemente con le varie esigenze del tempo. L'ARS genera ovunque un continuo rinnovamento in grado di evitare la corruzione e favorire l'evoluzione. Il risultato complessivo è una SOCIETA' FLUIDA che reagisce appropriatamente alle varie situazioni che si creano, generando un diffuso benessere che non è solo economico ma pure fisico e psichico.


Osservando la Storia attraverso un grandangolo mentale, potremo vedere facilmente quanto ci è costato il duplice errore di avere lasciato le prime conoscenze religiose imprigionate da una casta, che ha loro impedito di affinarsi e svilupparsi, ed il conseguente allontanamento di quel rozzo sapere dai luoghi e processi della politica, che così non ha mai potuto godere di alcun orientamento unificante e funzionalista. Del resto tiranni e politici hanno badato solo a mantenere posizioni di comando ed anche la casta che ha monopolizzato la cultura non ha fatto certo del bene sviluppando una scienza esclusivamente specialistica anche quando s'è occupata della vita, sede della più gran complessità. Ognuno in somma ha badato a razzolare nel suo recinto, in modo da non essere a sua volta disturbato da altri.

Oggi Internet sta però travolgendo ogni confine. Gli avventurosi naviganti dell'oceano cibernetico possono finalmente costruirsi ognuno un proprio programma di ricerca, studio e sviluppo, ampio, profondo e maculato a personale volontà. Ognuno di noi può saltare senza alcuna difficoltà quegli alti steccati che generazioni e generazioni di preti, scienziati, statali e governanti hanno fatto in modo da non lasciar mai cadere. E' oggi dunque il tempo per un'ampia riunificazione di religione (nel senso qui detto del termine), scienza e politica. Avventurandoci in una ottimistica previsione, possiamo anzi dire che la religione sarà il modo della scienza di fare politica.

Ammesso che si desideri che la società, invece che appassire, fiorisca ed infine fruttifichi.

Danilo D'Antonio
Laboratorio Eudemonia




Democrazia = Reciprocità > Felicità
Copyright © 46/01/14 Danilo D'Antonio - Some rights granted

Il METODO TIRANNICO (purtroppo tradizionalmente diffuso ovunque in varia gradazione) di gestire una società passa attravero la DIVISIONE in CASTE. Tra queste spiccano:

    1) la CASTA dei CARRIERISTI PUBBLICI (assunti a vita nei pubblici impieghi o precari aspiranti tali o mercenari disposti a tutto) i quali s'incaricano, con la minaccia e (se secondo loro serve) con l'uso delle armi, di far rispettare leggi propriamente commissionate, o comunque sempre deviate, da celati e non dovuti interessi di parte.

    2) la CASTA delle PERSONE COMUNI escluse dagli impieghi/incarichi/poteri/ruoli/redditi/spazi pubblici perfino dalle stesse associazioni, che si presentano come umili intermediari ma che in realtà, direttamente od indirittamente, sono in mano, anche nei casi più insospettabili, a cricche, elite, lobby e mafie di varia natura e peso. 

Il METODO TIRANNICO ricorre alla pratica della "politica", sarebbe a dire dell'addomesticamento della popolazione attraverso l'inculcamento continuo (della prima casta sull'altra) fin dalla più tenera età, in modo che si possa poi far d'essa ciò che si vuole in sede elettorale, giocando su pulsioni apparentemente dirette al bene (ad esempio ora van di moda ambiente e sicurezza) ma usate con fini reconditi. Proprio nel ricorso al METODO TIRANNICO il ruolo della casta dei carrieristi pubblici alla priebke risulta fondamentale sia nell'addomesticamento che nella repressione. Il METODO DEMOCRATICO non fa invece ricorso al condizionamento e dominio della "politica".


Il METODO DEMOCRATICO di gestire una società passa attravero la CONDIVISIONE e PARTECIPAZIONE delle persone comuni (opportunamente preparate ed in ogni caso sempre aventi le capacità, competenze ed esperienze atte al ruolo) agli incarichi del pubblico impiego, sarebbe a dire dei fondamentali quindi risolutivi IMPIEGHI e POTERI PUBBLICI.

Le persone comuni, non più sudditi emarginati, estraniai dai processi dello Stato bensì cittadini realizzati, parti costituenti dello Stato, possono, evoluti snowden, conoscerne a fondo personalmente i meccanismi, automaticamente autoresponsabilizzandosi nella gestione di quella che sanno essere una COMPROPRIETÀ, un bene comune, una Res Publica, di cui tutti infatti beneficiano realmente e quindi custodiscono attivamente. Le cabine elettorali non servono più, venendo usato il più concreto e sicuro metodo di far ascendere ai poteri di governo coloro che si sono distinti sul campo durante la loro prestazione come pubblici servitori durante un temporaneo mandato.


LICENZIARE PERIODICAMENTE ogni pubblico dipendente (sarebbe a dire chiunque acceda ad un potere/ruolo pubblico) non è una opzione od una velleità: trattasi invece del fondamento stesso della democrazia, una PRATICA CIVILE e PACIFICA che permette di evitare che, dopo un periodo di tempo più o meno lungo, si debba impugnare le armi per cacciare via un gran tiranno ed i suoi piccoli tirannucci che, fattisi uno e separatisi dalla popolazione, vogliono rimanere per sempre al potere. Costi quel che costi.

In tanti, avendo semplicemente imparato a leggere ed a scrivere, iniziano a far "politica", pensando magari di far del bene alla società, di fatto giocando a quello ch'è invece sempre uno SPORCO GIOCO, visto che sempre è basato sull'imposizione di alcuni su altri e mai sulla RECIPROCITÀ data da apertura e condivisione dei pubblici poteri.

Perché si faccia un salto evolutivo, è fondamentale che un gran numero di persone prenda coscienza della propria perdurante SUDDITANZA ad un sistema pubblico e statale rimasto come ai tempi del fascismo e decida di conseguenza di aver subìto ingiustizie, prepotenze, soperchierie, soprusi, vessazioni a sufficienza per l'eternità.

Sarebbe dunque ora che ai numerosi MEMBRI delle ASSOCIAZIONI crescesse una testa pensante, così da aiutar altri a capire ciò che ancora tanto sfugge quanto importa. Così come sarebbe ora che quegli "IDIOTS SAVANTS" che sono gli scienziati rinsavissero. Smettetela di catapultarvi nel macro e microcosmo e tornate coi piedi in Terra a dire qualcosa di utile ed essenziale che possa far evolvere l'umana società. Per mettere in pari il terribile regresso politico/sociale col progresso industrial/tecnologico.


Italia, Europa, Terra: ovunque si vive la stessa tragedia. Senza recuperare almeno alcune tra le tante conoscenze e consapevolezze dalle quali siamo stati tenuti lontano da un esercito di dotti, emeriti, esperti, illustri, magnifici, sapienti carrieristi pubblici (al solo meschino scopo che il "loro" posto fisso e la loro carriera non venissero nemmeno sfiorati dall'IMPERMANENZA) l'Italia, l'Europa ed il Pianeta rimarranno luoghi senza speranza. Appena LICENZIATILI, rifioriranno come a Primavera!

Danilo D'Antonio




Comunisti e liberisti: gemelli inconsapevoli
Copyright © 46/12/25 Danilo D'Antonio - Alcuni diritti concessi

Disciplinandoci ad essere al di sopra delle parti, volando con ampie ali trans-oceaniche al di là degli interessi parziali, laddove nulla nasconde ciò che di solito rimane occultato, le cose si vedono nella loro interezza e si capiscono a fondo. In particolare qui riferiamo di come gli stagni, in cui politicamente si confinano associazioni, movimenti e partiti, nonché cricche, lobby e mafie, siano in realtà ... uno solo. Qualcosa di grosso accomuna invero i vari gruppi politici del mondo intero.

Si possono definire di destra o di sinistra, i loro membri si inorgogliscano a dichiararsi "comunisti" o "liberisti", ogni associazione, partito o movimento, come a volte preferiscono oggi chiamarsi perché a loro stessi disturba meno considerarsi diversamente politici (sempre di "membri", nella più fisiologica accezione del termine, però trattandosi), quando viene loro mostrato che (se si dicon comunisti) il fondamentale bene comune dei pubblici impieghi va condiviso a tempo determinato o che (se si dicon liberisti) l'unico modo per liberarci della burocrazia è licenziare i carrieristi, gli assunti a vita nel pubblico, entrambe queste sponde rispondono: non se ne parla!

Già, proprio così: "comunisti" e "liberisti" (e tutto quel mare algoso che c'è in mezzo e fin oltre si spinge) non sono poi così diversi. Chiunque aneli ad occupare un ruolo politico mostra, nonostante siano trascorsi settant'anni dall'avvento della democrazia, una pesante dipendenza, una marcata sottomissione (che nemmeno loro riescono a spiegare) ai burocrati, ai carrieristi pubblici, agli assunti a vita nel pubblico impiego, la cui figura istituzionale durante le tirannidi appunto nacque e si sviluppò.


Le più opposte sponde della politica, tanto i "comunisti" quanto i "liberisti", se davvero volessero realizzare gli ideali di cui si fanno portavoce, dovrebbero avere, come primo, più importante intento, quello d'impegnarsi a rendere democratico (grazie ad impieghi concessi rigorosamente a tempo determinato) tanto il potere amministrativo quanto il potere giudiziario (entrambi tutt'ora assegnati a vita secondo il caratteristico modello tirannico) affidandoli finalmente non più a dei sovrani bensì a persone preparate, sì, esperite, certo, ma disposte e perfino liete di tornare ad essere comuni mortali per testare direttamente la bontà ed il valore del proprio operato.


Ora è, sì, vero che, senza più carrieristi pubblici, senza più i burocrati mussoliniani, hitleriani e staliniani, cambierebbe l'intero sistema politico nel quale associazioni, partiti e movimenti (o come altro vorranno più in avanti chiamarsi) ci costringono tutti, per cui, temendo di non potersi più radicare, cercano ad ogni costo di mantenerlo. Verità innegabile è però che ormai chiunque, non solo in Italia od in Europa bensì sulla Terra intera, viene preso in tenera età e fin d'allora inculcato a fondo, quotidianamente, per molti anni, dai carrieristi pubblici, i quali, così, non solo imprimono una "cultura" (da loro stessi incoronata "ufficiale") che pone al centro dell'Universo il "loro" posto fisso ma riescono pure a non far nemmeno intravedere la meravigliosa realtà che, in tal modo, non è mai potuta nascere.

Incontrandoci con questi eterni duellanti, con dei "comunisti" o con dei "liberisti", vedremo dei tizi e delle tizie orgogliose d'essere quello che sono, dicono che mai rinuncerebbero ad esserlo. In realtà non avremo davanti altro che delle assenze, dei vuoti, riempiti della stagnazione culturale dei carrieristi, con poche tracce del loro fresco e genuino essere primigenio. Tanto i "comunisti" quanto i "liberisti" (e chiunque altro si offra sul piano politico) sono stati presi ed indottrinati, convinti a credersi superiori gli uni agli altri, da carrieristi pubblici i quali (postisi a destra od a sinistra che fossero) sempre il "loro" posto fisso avevano come bussola e guida, il loro apporto limitandosi a far ruotare, intorno a questo caposaldo, ogni teoria, comunista, liberista o d'altro tipo, che veniva loro in mente.


I problemi che vive il nostro Pianeta, in fondo, sono tutti riconducibili alla mancanza di esseri pensanti con la propria testa. L'unico modo per far evolvere la Terra sarebbe quello di fornire gli strumenti tramite i quali ognuno, di per sè e nei propri interessi, potesse raggiungere quel grado di consapevolezza, inizialmente quanto meno di se stesso e poi sociale, che solo necessita per far girare la ruota del mondo senza intoppi e scosse. Ma proprio questo è ciò che per primo viene impedito dai carrieristi pubblici, i quali sono ancora oggi capaci di presentare i propri interessi, le più egoistiche pulsioni, come interessi della scuola e degli studenti.

Comunisti e liberisti, figli della stessa tirannide, non foss'altro per gli scaduti termini della Storia, dovrebbero prendere coscienza di ciò che sono: burattini nelle mani dei burocrati, dei carrieristi, degli assunti a vita (e precari aspiranti tali) nei pubblici impieghi. In fondo meglio risvegliarsi tardi piuttosto che mai.

Danilo D'Antonio



La decrescita ossequiosa
Copyright © 46/12/25 Danilo D'Antonio - Alcuni diritti concessi

In un modo tutto suo una decrescita, ben lungi dall'essere felice, per molti c'è già stata. E c'è da dire che l'assenza di felicità non s'è verificata perché strettamente connessa ad un calo economico, perché non poteva essere altrimenti, come alcuni potrebbero pensare, ma è stata esclusivamente conseguente all'ossequio mantenuto, da quei professori che da decenni la promuovevano, nei confronti del "loro" posto fisso in quel ch'è ancora oggi, dopo settant'anni di Res Publica, un settore finto pubblico.

Non c'è docente universitario, nei vari Paesi della Terra, che, pur facendo mostra di compassione per i poveri, pur magari professandosi di sinistra, alcuni addirittura dichiarandosi comunisti, non abbia male orientato le proteste degli esclusi tacendo il naturale ruolo che il settore pubblico deve avere nella distribuzione del reddito tramite un'assegnazione a tempo determinato dei suoi impieghi, lanciandoli spesso invece contro un settore privato che s'è solo adeguato al ruolo distorto dell'altro.

La confusione culturale, economica, politica, che tutt'ora regna, un disordine intellettuale che mai ha abbandonato il confronto tra settore pubblico e privato, togliendo al primo il ruolo che gli è proprio ed opprimendo il secondo con doveri non propri, esiste solo per via del fatto che i docenti universitari di tutto il mondo, pur tanto proclamandosi uomini e donne di scienza, pur pretendendo d'essere fari luminosi di sapere, non hanno voluto rivelarci che in democrazia ciò ch'è pubblico va condiviso.


DEMOCRAZIA = CONDIVISIONE DELLA RES PUBLICA

RES PUBLICA = POTERE LEGISLATIVO, AMMINISTRATIVO, GIUDIZIARIO

POTERE LEGISLATIVO, AMMINISTRATIVO, GIUDIZIARIO = PUBBLICI IMPIEGHI

DEMOCRAZIA = CONDIVISIONE DEI PUBBLICI IMPIEGHI


In piena era della ragione, si continua a pretendere che il privato garantisca reddito ed altro mentre il pubblico fa il peggio che gli pare, impipandosene della sua naturale funzione di serbatoio di impieghi (dunque poteri e redditi) che debbono con ogni diritto (senza che nessuno possa smentirlo senza rivelarsi per quella sciagurata vergogna che è) essere partecipati a tempo determinato (come compete ad ogni bene comune, ad ogni comproprietà) seguendo un metodo d'equità, ordine e competenza.

Ogni aspetto della vita culturale, economica e politica sulla Terra è stata traviata, ogni cosa è stata deviata e rovinata dal patologico attaccamento al posto finto-pubblico fisso (ereditato dai fascismi, da monarchie ed imperi, dalle tirannidi) del quale è affetto ogni docente universitario i quali mai, mai si sono degnati di dire:


1) La DEMOCRAZIA si ottiene col mandato temporaneo, il quale soltanto apre il settore pubblico alla composta, ordinata e preparata partecipazione dei cittadini.

2) Il POTERE LEGISLATIVO nei Paesi sviluppati si può dir democratico perché già quasi interamente sottoposto alla fondamentale regola del mandato temporaneo.

3) Il POTERE AMMINISTRATIVO va invece ancora reso democratico, sottoponendo anch'esso al mandato temporaneo: con assunzioni esclusivamente a tempo determinato.

4) Il POTERE GIUDIZIARIO va a sua volta reso democratico sempre grazie al mandato temporaneo: tramite assunzioni rigorosamente a tempo determinato.


Potrà mai una decrescita essere felice, potrà mai l'economia evolvere, potrà mai una società funzionare correttamente, potrà mai procedere liscia e spedita, senza affrontare il tema della distribuzione del reddito razionalmente, in un modo che non sia un'offesa per l'intero genere umano, tanto si procede al contrario, tanto si ragiona alla rovescia, mai chiarendo cosa siano e significhino pubblico e privato, quali siano i diritti e doveri, funzioni e libertà specifiche dell'uno e dell'altro?

Potrà mai partire un'auto il cui motore sia progettato all'incontrario? Potrà mai eseguire un calcolo un computer disegnato su teorie capovolte? Allora non pretendiamo che le umane società non diano quanto meno un mare di problemi venendo fondate su un pubblico tiranno ed un conseguente privato sovraccarico. La democrazia non è mera fantasia, un sogno campato in aria, bensì un disegno meravigliosamente coerente e logico in grado di produrre benefici concreti e ragguardevoli per individui e società.

Se vogliamo scoprire cosa essa sia e quanto conti, svelliamoci dall'incultura ammannitaci da maestri, docenti, professori ossequiosi del "loro" posto fisso. Licenziamoli in tronco, svegliamo tutti i nostri sensi e neuroni ed iniziamo a farci guidare da questi. Liberiamoci da settant'anni di addomesticamento, ritroviamo la nostra genuina sensibilità. Cercando di non sprecare quel breve attimo della Storia che c'è rimasto. Per farci ricordare non per come siamo stati bensì per come saremmo potuti essere.

Danilo D'Antonio




I delinquenti pubblici vanno finalmente in galera!
Copyright © 25/10/46 Danilo D'Antonio - Alcuni diritti concessi

Dopo settant'anni d'attesa, possiamo finalmente ricevere dalla TV le prime notizie incoraggianti: i delinquenti pubblici ora vanno in galera! E vediamo pure che i delinquenti pubblici (quei dipendenti del finto-pubblico impiego (poiché ancora assegnato a vita come vollero re, duce e furher) che si sono MACCHIATI CONCLAMATAMENTE di un CRIMINE) non sono mica pochi. Ed infatti non dimentichiamo come stanno le cose, come è stata troppo di frequente strutturata la P.A.: come la madre di tutte le mafie.

Per lungo tempo il VOTO di SCAMBIO è stato un vero e proprio SISTEMA e modo elettivo di accesso al Pubblico Impiego. Non si può certo fare di tutt'erba un fascio. I santi esistono e persistono in qualsiasi inferno. Tuttavia, specie in alcune zone d'Italia, il fenomeno è stato così diffuso che non sarebbe difficile trovare dei DIPENDENTI ABUSIVI. Il Pubblico Impiego infatti non è mai stato bonificato da coloro i quali si impossessarono di un lavoro, potere e reddito pubblici CORROMPENDO, DELINQUENDO.

Assunti a vita, costoro sono ancora lì. Nel cuore della Res Publica. Illegalmente. In dispregio ad ogni codice e cittadino.
Nella complice omertà di associazioni, partiti, sindacati, club, fori sociali e qualsiasi altro assembramento politico radicatosi in questo Paese.

Ordunque si apra una inchiesta su ogni dipendente pubblico per verificare la genuinità della sua assunzione. I carrieristi pubblici classificano noi sudditi in spietati studi di settore. Se la regola è valida per noi, si applichi anche per loro: SIANO INDAGATI. Non può esserci prescrizione per chi occupa illegalmente un ruolo pubblico. Urge farci promotori di un sempre rimandato ma inevitabile processo di risanamento di una situazione che compromette dalle fondamenta la Res Publica e le nostre vite.


Anche per evitare in futuro una tale CRIMINALITÀ di MASSA, introduciamo una buona volta il MANDATO TEMPORANEO in ogni Pubblico Impiego. Avremo così finalmente reso giustizia alla REPUBBLICA DEMOCRATICA italiana. La res privata può essere pure di qualcuno. Ma la res publica appartiene a tutti e può essere concessa solo a tempo determinato. Solo temporaneamente. Può essere partecipata. Non posseduta. Tutto ciò che è PUBBLICO deve poter essere frequentato da più gente possibile. Così da stabilire un degno PATTO SOCIALE che coinvolga e responsabilizzi tutti. Il Pubblico Impiego dev'essere come un GIARDINO, o qualsiasi altro luogo, PUBBLICO: aperto a tutti.


PRENDIAMONE COSCIENZA: NON È IL VOTO A FARE LA DEMOCRAZIA,
A CREARE LA COMPROPRIETÀ PUBBLICA, A TRASFORMARE IL POPOLO SUCCUBE
IN PROPRIETARIO DELLA COSA PUBBLICA, A TRASFORMARE SUDDITI IN CITTADINI
COMPROPRIETARI E COFRUITORI DELLA RES PUBLICA, BENSÌ IL MANDATO TEMPORANEO!


Il VOTO è stato usato dai carrieristi pubblici (eterni detentori d'ogni potere, padroni perenni della cultura, dell'educazione e dell'informazione) come specchietto per le allodole, come TRAPPOLA per gli ALLOCCHI che volevano credere di avere voce in capitolo mentre non l'hanno mai avuta e nemmeno oggi nè mai, così rimanendo le cose, l'avranno. Il solo potere legislativo (reso democratico dal mandato temporaneo) non può, non riesce a tener testa, a superare tutte quelle distorsioni che un potere amministrativo e giudiziario ancora assegnati a vita creano a iosa quotidianamente. Cricche, lobby e mafie trovano in un tale sistema terreno fertilissimo per prosperare.

Essendo la nostra una REPUBBLICA DEMOCRATICA, nessuno rimanga più sullo scranno del potere per l'intera sua vita lavorativa. Non possono farlo deputati e presidenti perché dovrebbero farlo gli assegnatari di un pubblico impiego/potere/reddito?!

Danilo D'Antonio




La scienza è amica, gli scienziati no
Copyright © 46/10/04 Danilo D'Antonio - Some rights granted

Concedendoci all'osservazione degli ultimi settant'anni della nostra Storia, noteremo come sono stati usati due differenti metodi di approccio al progresso. Se consideriamo le tecnologie materiali, di qualunque si tratti, noteremo che a venir regolarmente usato è stato il METODO SCIENTIFICO. Grazie a questo, ogni tecnologia ha avuto un sempre più veloce, incredibile avanzamento. Al contrario, se consideriamo la società, noteremo che si è fatto quasi sempre ricorso al METODO STORICO. Invece di ragionare con la stessa brillantezza con la quale affrontavano la tecnologia materiale, davanti al problema di una società costantemente malata, sbilenca e tarda, esperti professionisti, ricercatori e scienziati si sono arenati volutamente (come vedremo esisteva un movente e la loro volontà l'ha seguito docilmente) nel perpetuare antiche conquiste del passato che avevano ormai perso la carica innovatrice e terapeutica. Così cultura e società sono avanzate appena di un'inezia.


Si potrebbe credere che, della tecnologia occupandosi solo esperti professionisti, ricercatori e scienziati, perciò essa abbia avuto una marcia in più. Mentre la società, trainata da semplici politici, da persone spesso incolte ma con un riscontro popolare tale da ascendere al potere, non poteva avere identica fortuna. Questo però non è vero. Perché realtà è (non ignorata ma volutamente taciuta) che a concepire i nostri costrutti giuridici, ad erigere le nostre istituzioni, a redarre le leggi, non sono i politici bensì esperti professionisti, ricercatori e scienziati umanisti, che hanno egualmente sottoscritto l'impegno al ricorso al metodo scientifico.

Anche se lo tengono nascosto per non indebolire le loro figure, i politici si limitano a fornire un indirizzo politico. Codici e leggi vengono però regolarmente scritte per lo più (ed in ogni caso corrette) da esperti professionisti, ricercatori e scienziati votati alla SCIENZA. Senza contare che i politici, così come ogni altro umano sulla Terra, vengono educati (da piccoli e da adulti, in scuole pubbliche e private) sulla base di programmi di studio redatti anch'essi da esperti professionisti, ricercatori e scienziati. L'influenza di costoro, di specialisti che hanno giurato fedeltà alla SCIENZA, è enorme se non totale nell'andamento della società.


Allora viene da chiedersi: come mai si verifica una tale discrepanza tra il livello raggiunto dalla TECNOLOGIA MATERIALE e quello di ciò che può essere considerata TECNOLOGIA SOCIALE? L'essere umano è qualcosa di così aleatorio ed inafferrabile da non poter essere previsto nè condotto ad avere buoni comportamenti? La società è un'entità così complessa e mutevole da non poter avere un buon andamento regolare, così come un qualsiasi elettrodomestico? No, non è così e ragionando lo capiremo.

Perché quanto segue non è una semplice opinione bensì la descrizione di un ampio fenomeno umano, esteso per l'intero globo, che ha dato una direzione precisa al susseguirsi degli avvenimenti della Storia, così che oggi le società rimangono molto arretrate, in una condizione che cozza con lo sviluppo tecnologico avutosi.

Esponendo rapidamente: esperti professionisti, ricercatori e scienziati, per mantenere le posizioni di privilegio, potere e reddito ereditate dalla precedente epoca tirannica, hanno volutamente ancorato la società al passato, usando il metodo storico e non quello scientifico. Ogni specialista, non solo umanista ma anche tecnicista, ha volutamente considerato la sola IDEA STORICA di concetti fondamentali come DEMOCRAZIA e REPUBBLICA, evitando qualsiasi sviluppo della relativa IDEA SCIENTIFICA.


Quell'insostituibile strumento che è il metodo scientifico, universalmente riconosciuto valido, avrebbe potuto essere usato non solo nell'àmbito della tecnologia materiale ma anche in quello della tecnologia sociale. Individuo e società avrebbero potuto progredire d'un balzo così com'è avvenuto per le macchine. Senonché gli esperti professionisti, i ricercatori e gli scienziati (in particolare quelli che avevano ereditato dal fascismo impieghi, poteri e redditi dello Stato e sue parti minori) quando alla TIRANNIDE subentrò la DEMOCRAZIA si astennero dal chiarire le cose e dal sostituire l'idea storica (amata dai tiranni perché loro favorevole) con l'idea scientifica. Badando a selezionare le nuove leve sulla base di questo recondito fine, affinché i pubblici apparati rimanessero come duce e re li avevano voluti.

Gli esperti professionisti, ricercatori e scienziati che si sono ritrovati in mano gli impieghi, poteri e redditi pubblici ricevuti in epoca tirannica, non hanno voluto (il mancato uso del metodo scientifico non può essere casuale ma denota invece una loro precisa volontà) restituirli al popolo, così come la nuova qualifica di REPUBBLICA DEMOCRATICA richiedeva. Durante una tirannide lo Stato e sue parti minori sono di proprietà del despota e dei suoi accoliti e da costoro vengono posseduti a vita. Ma in una democrazia lo Stato e le sue parti minori sono di proprietà del popolo e da questo vanno partecipati innanzitutto con l'assegnazione a tempo determinato dei pubblici impieghi. E' così (e non in altro modo o per altri motivi) che i nostri impianti giuridici, le nostre istituzioni, le nostre vite, sono rimaste bloccate e sofferenti.


L'asserire che esperti professionisti, ricercatori e scienziati hanno volutamente mantenuto arretrata e malfunzionante la sfera umanista e sociale al solo scopo di mantenere i loro impieghi, poteri e redditi, i loro emolumenti, onori e privilegi, le loro posizioni di superiorità rispetto alle masse, evidentemente a loro avviso inferiori, questo preambolo è fondamentale per capire come sono andate le cose e come ora, una volta compreso il meccanismo, dovranno necessariamente virare.

Gli esperti professionisti, ricercatori e scienziati (innanzitutto gli assunti a vita nel pubblico impiego ma secondariamente anche tutti gli altri, poiché tutti loro hanno taciuto, mai nessun uomo di scienza ha chiesto venisse usato l'approccio scientifico anche in àmbito sociale, mentre veniva tranquillamente usato per scopi commerciali!) si sono posti esternamente, anzi al di sopra del sistema sociale che analizzavano. Gli scienziati non si sono mai messi in discussione, mai hanno detto che una Repubblica Democratica necessita che ad essere democratico (per via del mandato temporaneo dei suoi incarichi) sia non solo il potere legislativo ma pure l'amministrativo e giudiziario. Pure il pubblico impiego! Altrimenti dov'è la differenza tra tirannide e democrazia? In qualcosa devono pur differire, se si vanta tanto la seconda.

Fatto è che, se il metodo scientifico, invece d'essere confinato nell'àmbito delle tecnologie fisiche, materiali, fosse stato usato (così come avrebbe dovuto fare ogni esperto professionista, ricercatore e scienziato) anche nell'àmbito delle tecnologie umanistiche, sociali, anche queste ultime sarebbero progredite come le prime. Provate ad immaginare se il metodo storico fosse stato usato tanto nell'àmbito sociale che in quello materiale: oggi circoleremmo su carri trainati da animali. Perché l'idea che la democrazia si basi sul voto risale proprio ad un'epoca storicamente lontanissima. Al contrario il metodo scientifico ci avrebbe subito rivelato che una democrazia si fonda necessariamente sul mandato temporaneo di ogni impiego ed incarico pubblico. Perché solo così la Res Publica si apre ad una ordinata partecipazione popolare.


Ma ciò ch'è più grave è che esperti professionisti, ricercatori e scienziati non ci hanno rivelato che la democrazia non è soltanto una legittima pulsione dell'essere umano, al fin di vivere libero e poter realizzare i suoi sogni, ma qualcosa che travalica l'interesse del singolo per favorire l'intera società. La democrazia, rompendo i blocchi nei quali si concrezionano le società tiranniche, restituisce una visione altamente obiettiva e raffinata, così da far rendere al massimo le opportunità che offre la vita e da evitare al meglio i guai. Una vera democrazia, basata sul mandato temporaneo in tutti e tre i poteri dello Stato (legislativo, amministrativo e giudiziario) regala, specie in tempi come i nostri, una organizzazione così efficiente da rendere ognuno ricco non solo di denaro ma anche del tempo necessario a goderne.

Per non parlare della capacità che Paesi davvero democratici hanno di relazionarsi tra loro in un modo che si perde ricordo della parola conflitto.


La scienza è sempre amica dell'essere umano. Gli scienziati, se vogliono esserlo anch'essi, devono tornare ad essere umani alla pari con ogni altro. Invece di rifugiarsi elegantemente nella difesa dell'ambiente, nelle perorazioni per il clima e l'energia, per l'impronta energetica, per quel fenomeno da loro bollato come sovrappopolazione, si decidano a denunciare popolarmente l'uso dell'approccio storico da parte degli umanisti. Affinché il metodo scientifico faccia infine evolvere anche politica e società.

Danilo D'Antonio



I due modi d'essere politici
Copyright © 46/09/26 Danilo D'Antonio - Some rights granted

Essenzialmente esistono due modi d'essere politici.

Uno (quello conosciuto e praticato sulla Terra) consiste nell'affermare se stessi e le proprie volontà, per prevalere sugli altri politici e le loro idee. L'altro (purtroppo ancora sconosciuto, quindi non praticato) consiste nel riorganizzare in modo armonioso ed equilibrato la società in un modo tale che chiunque ascenda al potere legislativo avrà un comportamento che non si distaccherà molto da quello di qualsiasi altra persona. La cosa giusta da fare apparendo evidente ad ogni componente della società senza che nessuno debba affaticarsi per imporla. Il primo tipo di politico (diffuso a milioni) non fa che provocare un contrastato andamento a scossoni della società, costretta a rimbalzare da uno schieramento all'altro in un rimpallo senza fine che le impedisce di acquisire fluida funzionalità e potere sul proprio destino.

Il secondo tipo di politico (lento a venire, vista la presunzione d'ognuno sulla Terra d'affermare se stessi) mira a predisporre le cose in modo che lontananze di pensiero e separazioni siano ridotti al minimo. Questo grazie ad una costituita libera circolazione di persone all'interno delle strutture sociali, in modo che nessuno s'identifichi più in un solo, immutabile, personaggio ma che acquisisca al contrario la capacità di guardare oltre il suo immediato ruolo, nello spazio e nel tempo.


Lungi dall'essere fantascienza o vuota filosofia, qui si fa cenno alla sopravvivenza stessa della società. Se formata da organi separati e poco comunicanti, essa è costretta ad una vita di continua sofferenza, prima di spegnersi definitivamente. Ma se gli organi sociali vengono ripensati per essere costituiti da persone che non vi rimangano bloccate e, fornito un loro apporto, passino a far altro (in modo che tali organi si possano anche formare e dissolvere senza difficoltà, a seconda delle esigenze e del progresso che si vive) la società (e gli umani che ne fan parte) vive un eterno, placido benessere. Quando ognuno fa la sua parte, la vita si trasforma.


Ancora oggi i politici accentrano l'attenzione su di loro, come se ognuno avesse delle proprie carte magiche da giocare. Questa lotta politica ci consuma senza che ci porti mai un passo avanti rispetto ai problemi. Come si può pensare, dopo quello che abbiamo vissuto o visto in TV, che il solo potere legislativo possa essere risolutivo dei problemi della società? Ed il potere amministrativo e giudiziario? Tre milioni e mezzo di piccoli, medi e grandi incarichi e poteri pubblici non contano nulla?

Il manifesto disamore per la politica è di fatto un problema per i soli politici. La maggioranza degli umani, in quasi ogni Paese al mondo, non va più a votare. La ritiene un'azione controproducente. La maggioranza si astiene dal voto elettorale perché (per gran fortuna dell'essere umano) è rimasta sana: non vuole nulla che i politici possano dare. Al momento non sa cos'altro fare, perché i media ottenebrano le loro menti dirigendo anch'essi l'attenzione sempre sul solo potere legislativo.

Ma nel momento in cui gli occhi luminosi di chi si astiene dal voto cadranno, anche solo per caso, anche solo un momento, sul potere amministrativo e giudiziario, l'evoluzione umana sarà immediata. Le loro menti si chiederanno: ma com'è che chi è investito del potere legislativo dopo un po' deve restituirlo al popolo mentre chi è investito del potere amministrativo e giudiziario se lo tiene (quasi fossimo ancora in una tirannide) per tutta la propria vita mai tornando ad essere comuni mortali?!


Ad un numero sempre crescente di umani non importa ormai più un secco fico chi andrà a comandare, chi vincerà in politica. Perché noi qui fuori, cittadini e popolani, impotenti ma non stupidi, sappiamo bene che (crescita o decrescita, petrolio o solare) saranno sempre guai. Almeno fin tanto che non potremo accedere a turno, a tempo determinato, ai poteri amministrativi e giudiziari. Allora sì: il potere legislativo, sotto lo sguardo vigile di noi cittadini e popolani, comincerà a fare le cose giuste.


Esistono due modi d'essere politici. L'uno, quello praticato ovunque, è quello di prendere tanto e dare meno di poco. L'altro, quello che deve venire, è quello di dare tanto prendendo poco. Perché non si intende fare alcuna carriera, non si desidera distaccarsi dalla massa. Bensì organizzare le cose in modo che ognuno abbia il giusto.

Danilo D'Antonio



Le sorprese della vita
Copyright © 46/09/18 Danilo D'Antonio - Some rights granted

Di recente alcuni politici, per farsi salvi dai continui scandali relativi alle loro gestioni, cominciano ad ammettere ciò che finora, tutti loro, si sono quardati bene dal confessare, per far credere fossero i detentori di un potere quasi assoluto, per far sì che le masse ignare li votassero convinti senza rivolgere lo sguardo altrove, laddove avrebbero visto che i politici contano solo una minima frazione del tutto.

E così udiamo il politico riconoscere le responsabilità e l'immenso potere del carrierista pubblico il quale, quando scade il mandato del politico, gli sopravvive intoccabile pur quando fa del suo peggio. Il politico se ne va, ligio al FONDAMENTO DEMOCRATICO del mandato temporaneo, il carrierista pubblico rimane, in osservanza al FONDAMENTO TIRANNICO dell'assunzione a vita. Nel silenzio di sudditi rimasti tali.


Di fatto i politici spesso si limitano a dare l'indirizzo politico ma, a concepire, costruire e redarre le leggi (che poi i politici non di rado firmano senza nemmeno leggere) sono gli assunti a vita nel pubblico impiego, i carrieristi pubblici, gli stranominati ma mai meglio qualificati burocrati. Allo stesso modo ad interpretare ed applicare tali leggi, una volta ratificate, non sono mica i politici bensì sempre loro: i burocrati, i carrieristi pubblici, gli assunti a vita nel pubblico impiego.

Pur i poteri dello Stato essendo dichiaratamente tre, pur i riflettori del Pianeta essendo tutti puntati sul primo dei tre:


1) POTERE LEGISLATIVO
2) POTERE AMMINISTRATIVO
3) POTERE GIUDIZIARIO


nei fatti gli ultimi due poteri travalicano il primo nei modi più vari: perché gli sopravvivono, perché dominano gli impianti legali e le pubbliche strutture quasi fossero una loro proprietà. E perché ogni politico, come chiunque, subisce un massivo inculcamento, fin da bambino, dai carrieristi pubblici, i quali possono educarci seguendo loro propri interessi e scopi. Dall'inizio dell'era democratica, gli assunti a vita nel pubblico impiego hanno di fatto, nel buio sconsolato degli uffici in cui si sono autoreclusi a vita pur di comandare, mantenuto una tirannide che ha impedito l'evoluzione della cultura, quindi dell'economia, della politica e società.

I carrieristi pubblici hanno abbindolato le masse confondendole con una baraonda di "democrazie", di forme "democratiche" che hanno nascosto l'importanza fondamentale della TEMPORANEITÀ d'ogni ruolo pubblico, la quale soltanto apre la Res Publica ad una composta, ordinata, preparata e pure retribuita, partecipazione dei cittadini.

Solo una volontà perfida ha potuto focalizzare per decenni l'attenzione di media e sudditi sul solo potere legislativo e su di un voto che conta poco meno di nulla quando l'intero potere amministrativo e giudiziario è qualificato come "pubblico impiego", che non va soggetto all'unica legge della democrazia: dopo un po', te ne devi d'annà!

In realtà il contratto di lavoro del pubblico impiego non può avere alcuna validità perché non considera minimamente tutto questo. I pubblici impieghi, poteri e redditi sono un BENE COMUNE, una comproprietà appartenente all'intero popolo italiano e questo loro status giuridico richiede vadano condivisi, non potendo essere assegnati a vita ad una minoranza che in tal modo acquisisce un indebito privilegio e li trasforma in una res privata. Il contratto del pubblico impiego va riscritto totalmente.


Quanto denaro ci sono costati, nei settant'anni di un'era che doveva essere democratica, caterve di esperti, professionisti, scienziati e specialisti della democrazia? Quanti convegni, quante pubblicazioni, quante parole sono state profuse da costoro al solo scopo di impedire che i cittadini cogliessero l'importanza della TEMPORANEITÀ e potessero quindi accedere, come loro competeva, alla Res Publica? Quanto abbiamo lavorato, quanto abbiamo faticato, per pagare costoro mentre ci nascondevano tutto ciò?

Son trascorsi 46 anni dalla nascita di Internet e dallo sbarco sulla Luna. In quest'era della razionalità è semplicemente vergognoso non venga ancora affrontato l'anacronismo di una democrazia che può beneficiare col suo mandato temporaneo solo uno dei tre poteri dello Stato mentre gli altri due sono ancora dati a vita. E' sì arduo liberarsi dell'IMPRINTING di chi t'ha preso da piccolo e t'ha messo in testa un'IDEA STORICA della democrazia celandoti l'IDEA SCIENTIFICA di essa. Tuttavia basta lavorare un po' su di sè, basta osservare e ragionare con la propria testa. E tutto si chiarirà. La democrazia non è altro che condivisione della Res Publica.


Le sorprese della vita ... Quando pare che non ci sia più nulla da dire e da scoprire, ecco che bisogna rimettere tutto in discussione

Danilo D'Antonio





La società fluida
Copyright © 46/09/10 Danilo D'Antonio - Some rights granted

Il definire gli esperti, i professionisti, gli scienziati e specialisti, come appartenenti a delle umane sottospecie (vedasi brani sotto citati), lungi dall'essere prodotto dell'invidia di chi, non essendo divenuto tale, cerca di recuperare un po' di fiducia in se stesso e riattribuire dignità alla sua figura, è una conclusione e punto di ripartenza cui bisogna necessariamente giungere per far evolvere le nostre società. Se si continua a considerare gli esperti, professionisti, scienziati e specialisti come dei punti di riferimento oltre i quali l'umanità non si può spingere, dei luminari detentori dell'intero sapere universale, ci si trova, come siamo, a considerare questo povero, disgraziato mondo come il migliore dei mondi possibili e cadiamo, privi di curiosità e desiderio di meraviglia, in una rassegnazione ch'è invece del tutto ingiustificata.

Infatti, se cominciamo a considerare esperti, professionisti, scienziati e specialisti per quello che sono: degli appartenenti a delle umane sottospecie, estremamente limitati nella loro visione, con delle deficenze d'incredibile estensione, e per questo da non prendere nemmeno in considerazione quando si tratta di temi complessi che vanno ben oltre il ristretto campo della loro competenza, come appunto l'umana società ed il fenomeno della vita, si apre davanti ai nostri occhi un meraviglioso nuovo mondo in cui tutto funziona a meraviglia, così come avviene oggi, senza stupircene, per un orologio, un computer, un aereo. Perché verrebbe progettato su basi di una competenza estesa, amplia, allargata.

Vi sono esperti, professionisti, scienziati e specialisti impegnati politicamente sul tema dell'acqua, del clima, del riscaldamento globale, per i diritti e la pace, contro la povertà, perfino sul tema demografico e teistico. Ma tutti costoro messi insieme non sono capaci di capire che una società, in cui non sia chiarito che il fondamento della democrazia è il MANDATO TEMPORANEO, che il VOTO, elettorale o decisionale, è quasi un semplice dono conseguente al tempo determinato cui si sottopone ogni pubblico addetto, assunto od eletto, non può divenire FLUIDA e scorrere agevolmente ma rimane bloccata, cioè a blocchi, incapace di funzionare senza continui problemi ed attriti che vanificano il bene che produce.

Solo se si accetta la tragica tesi che esperti, professionisti, scienziati e specialisti abbiano dei limiti tali che bisogna considerarli inadeguati a scopi diversi da quelli per i quali sono stati costruiti, si può spiegare come facciano, costoro, a tacere in merito all'importanza che il mandato temporaneo ha (non semplicemente su una mai spiegata "democrazia", mai qualificata e quantificata se non in modi peggiori che se non si usassero) nel contesto funzionale della società e continuino invece a presentare il voto (che senza il primo vale meno di nulla, essendo pilotato da ogni blocco in cui la società si concreziona) come l'unico modo di esprimersi per degli esseri umani abili invece a far ben altro.

Venga fuori uno scienziato che si sia reso conto e quindi abbia denunciato che nelle società autodefinentisi democratiche ad essere tale è il solo potere legislativo. Venga fuori uno scienziato che dichiari che ciò non basta, che il potere legislativo sottoposto al mandato temporaneo senza che gli altri due poteri, l'amministrativo ed il giudiziario, lo siano anch'essi è poco meno di una burla e poco più che una elemosina. Si levi un solo uomo o donna di scienza a dichiarare ch'è inconcepibile, disgustoso ed intollerabile, che l'intero potere amministrativo e giudiziario rimangano nelle stesse mani per decenni, anche per mezzo secolo, senza che altri possano accedervi, senza alcuna partecipazione.

Senza mai il minimo rinnovo.

In quanto essere umano, preferisco pensare che esperti, professionisti, scienziati e specialisti siano rimasti prigionieri del loro difficile ruolo, avvinti e chiusi nel loro acuto, sofferto spicchio di competenza. Piuttosto che ritenere che (facendo i più tra loro parte del potere amministrativo ed altri del potere giudiziario) abbiano tutti mollemente ceduto alle lusinghe del posto fisso e della carriera. Proprio come facevano i loro antenati ai tempi, però, di una dichiarata tirannide. In quanto essere umano continuo a dar loro fiducia, per quanto m'è concesso.

E vi invito ancora una volta a denunciare l'insignificanza, la pochezza, la truffa di una "democrazia" alla greco/romanesca.

Una società per ben funzionare, per non veder nemmeno nascere i problemi che oggi invece patiamo perfino quando vengono "risolti", necessita che il POTERE LEGISLATIVO, AMMINISTRATIVO e GIUDIZIARIO siano TUTTI sottoposti alla regola civile e fondamento democratico del mandato temporaneo, sottoponendovi ogni ruolo pubblico, che sia concesso per elezione o semplice assunzione. Solo così le concrezioni che ancora bloccano la società potranno via via dissolversi tutte, anche nel settore privato. Lasciando emergere una nuova società fluida, capace di esistere senza attriti.

Danilo D'Antonio



I fantocci dell'occidente ed il risveglio possibile
Copyright © 19/08/46 Danilo D'Antonio - Alcuni diritti concessi

Quando i giovani della primavera araba han coraggiosamente guardato in avanti, si son trovati di fronte solo il disperato vuoto di idee dell'occidente, la pochezza interiore, la falsità ed omologazione che li attendeva. In molti allora non han trovato di meglio da fare che tornare indietro, a combatterlo nel più truculento dei modi. D'altronde che modello offre oggi l'opulento occidente? E' sufficiente la sua ricchezza, nemmeno distribuita ma accentrata nelle mani di pochi prepotenti, a guidare i pensieri di esseri umani che si sollevano per costruire una nuova società? Possono i fantocci dell'occidente, ignari di sè e di tutto, essere validi modelli da seguire?

Tragedia è che l'occidente s'è da tempo fermato per davvero.

Superata la seconda guerra mondiale, ricostruitosi alacremente, apertosi inizialmente ad un grande fervore artistico e culturale, successivamente l'occidente non ha saputo andare oltre ma s'è involuto in una totale assenza di idee, intenti e motivazioni. Non poteva essere altrimenti, con il mondo della cultura e dell'informazione rimaste predominio dei burocrati, cioè dei carrieristi pubblici, cioè degli assunti a vita in impieghi che avrebbero dovuto divenire pubblici (accessibili a tempo determinato al maggior numero di cittadini che fosse possibile) quando, dissoltesi le tirannidi, la democrazia aveva posto nelle mani dei popoli la proprietà pubblica.

Ed invece son rimasti, impieghi, poteri e redditi "pubblici", esattamente così come i sovrani ed i tiranni li avevano voluti: in mano ad una intoccabile casta armata.

Eppure l'occidente, nonostante il suo ritardo, non sarebbe destinato a continuare la sua decadenza, poiché ha in seno una mossa, una possibilità che, per originalità e vigore, nemmeno i più abili cultori di arti marziali e filosofie orientali riuscirebbero ad immaginare. Ma i fantocci che lo popolano, a cominciare dal mezzo miliardo di europei, devono preliminarmente decidere di risvegliarsi. Invece di sentirsi offesi, sentendosi così apostrofare, devono ammettere che finora lo sono stati per davvero: null'altro che burattini abbandonatisi volontariamente nelle mani dei burocrati, dei carrieristi pubblici, dei detentori a vita dei pubblici impieghi e poteri.

Gli occidentali devon prendere coscienza (e questo solo basterà a farli evolvere) che la loro sudditanza non è mai terminata per il chiaro e semplice motivo che mai si sono levati a reclamare una partecipazione concreta, un personale contributo nei pubblici apparati. Mai hanno preteso che il mandato temporaneo debba rendere democratico, dopo il potere legislativo, anche l'intero potere amministrativo e giudiziario: perché solo con la temporaneità si apron le porte della Res Publica e può entrarvi la Democrazia.

C'è qualcosa di grande, anzi grandioso perché pacificamente rivoluzionario, ch'è stato nascosto agli occidentali e quindi al mondo intero.

Il fatto che a realizzare la democrazia non è il voto bensì proprio il mandato temporaneo. Il voto consegue al mandato temporaneo, non viceversa. Immaginate dei deputati, un presidente del consiglio o della repubblica che mai restituiscano al popolo ciò che a questo appartiene: il pubblico incarico. Che si voterebbe a fare avendo di fronte dei potenti inamovibili? I carrieristi pubblici hanno sempre indirizzato l'attenzione collettiva verso il voto (facilmente pilotabile e regolarmente pilotato), nascondendo al popolo che il vero pilastro della democrazia è il mandato temporaneo. Chiediamocelo: quanto sangue si sarebbe evitato se ciò fosse stato chiarito?

Quante sanguinose ribellioni e rivoluzioni sarebbero state evitate se l'occidente avesse indicato la giusta via?

I carrieristi pubblici hanno fatto questo per il più banale e perfido dei motivi: per mantenere il posto fisso e continuare a far carriera in un ruolo, quello pubblico, che in democrazia non può essere posseduto a vita ma va, con ordine e competenza, partecipato da quanti più cittadini sia possibile, perché solo così si costruisce una società funzionale: equa (quindi coesa e forte) ed aperta ad ogni sensibilità (quindi capace di prevedere le più diverse sfide della sorte).

Il Pianeta Terra vorrebbe evolvere ma non vi riesce perché l'occidente s'è lasciato bloccare nella sua evoluzione culturale proprio da coloro che l'avrebbero dovuto far avanzare. Ognuno di noi occidentali ha una responsabilità non da poco. Si può tacere, rimanendo quei fantocci succubi che si è stati finora. Oppure ci si può alzare in piedi a chiarire ciò che intere generazioni e moltitudini di intellettuali e scienziati non ci hanno mai rivelato ed anzi ci hanno tenuto accuratamente nascosto:


1) La DEMOCRAZIA si ottiene col mandato temporaneo, il quale soltanto apre il settore pubblico alla composta, ordinata e preparata partecipazione dei cittadini.

2) Il POTERE LEGISLATIVO nei Paesi sviluppati si può dir democratico perché già quasi interamente sottoposto alla fondamentale regola del mandato temporaneo.

3) Il POTERE AMMINISTRATIVO va immediatamente reso democratico anch'esso sottoponendolo al mandato temporaneo: con assunzioni pubbliche esclusivamente a tempo determinato.

4) Il POTERE GIUDIZIARIO va a sua volta reso democratico sempre grazie al mandato temporaneo: tramite assunzioni pubbliche rigorosamente a tempo determinato.


Non ci è possibile sapere se il genere umano ce la farà. Entro trent'anni al massimo la vita artificiale che abbiamo troppo in fretta sviluppato ci avrà dato un brutale benservito. Però un umano, un vero umano non un succube fantoccio, ha comunque e sempre il dovere di provarci! Noi dobbiamo aiutare il mondo già sviluppato economicamente e quello in via di sviluppo iniziando col dire la verità su tutto. Una delle più importanti verità è che la democrazia poggia sul mandato temporaneo, quasi non sapendo che farsene del voto. Aiutiamo gli umani che lottano, per far evolvere le proprie società, a rischio della vita, porgendo loro queste semplici ma potenti formule:


DEMOCRAZIA = CONDIVISIONE DELLA RES PUBLICA

RES PUBLICA = POTERE LEGISLATIVO, AMMINISTRATIVO, GIUDIZIARIO

POTERE LEGISLATIVO, AMMINISTRATIVO, GIUDIZIARIO = PUBBLICI IMPIEGHI

DEMOCRAZIA = CONDIVISIONE DEI PUBBLICI IMPIEGHI


I nostri Paesi si affranchino dalla tirannide introducendo il tempo determinato in ogni pubblico impiego. Perché questo non è un semplice lavoro bensì costituisce nientemeno che il POTERE AMMINISTRATIVO E GIUDIZIARIO, i quali vanno necessariamente resi temporanei così come già da tempo avviene per il POTERE LEGISLATIVO. Quest'ultimo pesa un'inezia rispetto alla montagna dei primi due poteri. Anche coi migliori al potere legislativo, gli altri due poteri, rimasti tiranni, ci faranno naufragare.

La democrazia non sia più quell'irrisoria concessione ch'è stata finora ma dilaghi infine copiosa per tutta la Res Publica.

Danilo D'Antonio



Individui primigeni ed umane sottospecie
Copyright © 46 Danilo D'Antonio - Some rights granted

Se esiste il detto "chi fa da se fa per tre" vuol dire che sui così chiamati "professionisti" c'è sempre stato qualcosa da ridire. Ma oggi è certo che codesti individui sono arrivati ad essere i più grandi incapaci e venditori di frottole che la Storia ricordi. Noi sudditi infatti siamo costretti a rivolgerci loro regolarmente (sotto la minaccia delle armi) dagli assunti a vita nei pubblici apparati = burocrati = carrieristi pubblici, pena l'impossibilità di fare ogni cosa, con l'ormai solita testicola coppia di scuse dell'ambiente e della sicurezza. I professionisti, abituatisi a mordere le carni tenere di noi sudditi estromessi dai pubblici apparati, emarginati dalla nostra stessa Res Publica, hanno smesso da tempo di impegnarsi per farsi chiamare ... e da tempo non offrono più un bene od un servizio all'altezza delle aspettative.

E' tutta una finzione.

Si revisionano auto dandole in pasto a para-burocrati e macchinari che notano le fesserie ma cui sfugge il più della sostanza. Facendoci sperperare denaro che sarebbe utile a tenere le auto in ordine portandole da veri meccanici. Tant'è che, da quando è sortita questa moda, i venditori di auto usate, furbi, non forniscono più garanzie sulla meccanica bensì sulla semplice regolarità burocratica, con grande loro convenienza. Il che significa che un trabiccolo può anche essere in regola sul fantasioso piano della legalità ma la meccanica è un'altra cosa. La realtà non si cura delle leggi scritte su basi reddituali perché ha sue leggi più pregne e quelle fa comandare.

Ed i controlli alle caldaie?

Se prima ci sentivamo tutti coinvolti ed umilmente, davanti ai pericoli del gas, avevamo un'attenzione speciale per caldaia ed impianto, oggi, solo perché un para-burocrate che ha preteso entrare nelle nostre case col suo eterico macchinino ha sentenziato: "st'a posto!", non ce ne curiamo più. Tanto abbiamo il certificato. Al contrario, del fatto che le caldaie scarichino i loro velenosi fumi non più a tetto bensì lì dove sono montate, rendendo l'aria irrespirabile per gli inquilini dei piani superiori, non se ne sente parlare, nessun esperto/tecnico trova da ridire, perché, essendo la cosa legale, non hanno da guadagnare a fare un lavoro ben fatto e sano.

Costruttori di caldaie che dichiarano la loro ecologicità, installatori che se la cavano senza fare alcun impianto di scarico a tetto, carrieristi pubblici che sentenziano che sta a posto così allo stesso tempo costringendoci ad inutili controlli: si può immaginare un sistema più fetente, più velenoso di questo?

E quell'altro grande capolavoro dell'era moderna? Il certificato energetico!

Una persona di buon senso (ma anche gli stessi tecnici, i para-burocrati, celando gli sghignazzi, a volte giungono ad ammetterlo chiaramente, se li tirate in disparte) mai avrebbe pensato si potesse giungere ad un simile livello di degrado etico, tecnico e legale. Innanzitutto perché lo Stato dovrebbe limitarsi a controllare i propri edifici, lasciando noi sudditi liberi di selezionare il miglior costruttore da cui comprare casa. Ma, siccome gli assunti a vita nei pubblici apparati = i burocrati = i carrieristi pubblici se li sono venduti quasi tutti pur di continuare a mantenere lo stesso reddito, anzi aumentandoselo costantemente, costoro, pur di giustificare la loro (antipatica è dir poco) presenza, si danno un gran daffare ad imporci di regalare altri soldi a quei contafrottole senza ritegno che sono i "professionisti".

Di fatto è impossibile/inutile dichiarare la qualità termica di un edificio senza considerare fattori ad esso esterni. Anche perché, pur essendosi evolute le tecnologie, c'è stata una generale involuzione della qualità abitativa.

Ne dico solo una.

Fino ad un paio di decenni fa gli appartamenti avevano una doppia esposizione, prendendo aria e sole sul davanti e sul retro, permettendo un ricambio d'aria naturale ed una duplice possibilità di relazionarsi col mondo esterno. Oggi invece le abitazioni nei palazzi hanno quasi tutte una singola esposizione: c'è chi si cuoce al sud e chi gela al nord. C'è chi dissipa lo stipendio per rinfrescarsi e chi fa debiti per riscaldarsi. Alla faccia del certificato energetico! Che se proprio lo si voleva fare doveva essere redatto dagli stessi assunti a vita nel pubblico impiego (disponendo essi di ogni dato relativo alla nostra costruzione) e non certo da "professionisti".

Tragedia è che ogni campo di specializzazione è stato depauperato dell'apporto dei dilettanti, di quelle persone che, non essendo soggette a rigide leggi economiche e non avendo posizioni da difendere, hanno sempre agito amorevolmente come meglio suggeriva loro la propria coscienza. Se guardiamo alle tante professioni che esistono oggi, a partire da quelle che traggono reddito dal nostro impianto legale, si nota come sia stato metodicamente messo in atto il peggiore dei progetti. Al fine di mantenere costante se non in crescita il proprio tenore di vita, assunti a vita nel pubblico impiego e privati specialisti si alleano legiferando insieme al fine da escludere ogni persona non disponibile alla frottola ed all'estorsione, potendo così costringere i sudditi a passaggi sempre più lunghi e dolorosi sotto le loro forche caudine.

Fatto è che si sente sempre più forte la necessità dell'avvento di persone non professionali, non specializzate. Professionismo e specializzazione sono metodi grandiosi ma da soli distruggono individuo, società e pianeta. Come ogni cosa esistente al mondo, anche il settorialismo necessita del suo contraltare. Dal campo legale ed istituzionale a quello del clima e demografico necessita che gli specialisti vengano affiancati da persone che non siano state prese da piccole, tradotte negli asili, poi nelle scuole ed inculcate pesantemente fino alla laurea, una vera licenza di sfruttamento del genere umano e certificato di appartenenza ad una umana sottospecie.

Eh sì, proprio così: umana sottospecie. Come in altre specie animali, in cui certi individui si differenziano fino a potersi catalogare come qualcosa d'altro rispetto all'individuo non specializzato, all'essere primigenio. E proprio questo tipo di individuo, il tipo originario d'essere umano, la persona che non appartiene ad altra categoria se non a quella che racchiude gli umani tutti, una persona amorevole, curiosa ed attenta, aperta e sufficientemente preparata a 360° e non fissata sul solo ristretto spicchio della sua specializzazione professionale, che cerca non di portare acqua al suo mulino bensì semplicemente la segue per vedere dove va, per capire, per acquisire e mantenere metodi di giudizio sempre più raffinati e sensibili, proprio affinché nascano e si moltiplichino persone siffatte, dobbiamo impegnarci.

Concependo adeguati corsi di studio ed aprendo loro le cabine di comando.

Oggi l'intera nostra vita è tristemente in mano ad esperti che deficono d'ogni consapevolezza e sapere tranne quelle poche relative alla loro sottospecie. La specializzazione, la professione, non lasciano scampo: creano precise umane sottospecie. In determinati momenti ognuno di noi intravede quanto limitata sia la visione degli esperti. Diamo retta a questa debole percezione, sviluppiamola e facciamo sì che non tutti gli umani divengano deficenti per via del processo di settorializzazione che hanno seguito. Informiamo i giovani e facciamo sì che possano scegliere tra corsi di studio specialistici ed altri di tipo organicistico, sviluppando l'organicismo elementare che abbiamo ereditato dal passato in un organicismo evoluto, all'altezza del livello tecnologico raggiunto e dei problemi conseguentemente sorti.

Per avviare questo enorme, straordinario balzo in avanti, necessitiamo di una sola azione: rimuovere l'assunzione a vita nei pubblici apparati, in ogni pubblico impiego. Sono il posto fisso ed il carrierismo pubblici ad aver conservato la tirannide, a rendere gli umani incapaci di riconoscere il giusto e di sviluppare il buono piuttosto che il perfido. E' il nucleo della società, il settore pubblico, il centro di controllo che contiene il DNA, i fattori ereditari. E' l'apparato pubblico a dirigere e guidare il resto della cellula sociale, formando il privato a sua immagine e sostanza. L'apparato pubblico va democratizzato per intero, estendendo il mandato temporaneo (che già da tempo beneficia il Parlamento, il potere legislativo) agli altri due poteri dello Stato: il potere amministrativo ed il potere giudiziario.

Così che il privato possa seguire anch'esso la via della democrazia e non più quella della tirannide.

Non ci furono scorciatoie per arrivare sulla Luna. Se vogliamo conquistare un livello evolutivo superiore a quello, ancora molto basso, al quale ci troviamo, abbiamo una sola via: aprire i portoni della Res Publica, dei tre Poteri dello Stato, ad umani non ridottisi a membri di una sottospecie. Prima che gli ultimi umani primigenii scompaiano, prima che vada perso lo stampo di un essere umano in gamba e per bene, vediamo di far sì che si replichino, migliorandosi senza degenerare.

Danilo D'Antonio



Un parto doloroso lungo più di mille anni
Copyright © 19/08/46 Danilo D'Antonio - Alcuni diritti concessi

Le prime assise, che affiancavano il sovrano nella gestione dello Stato un migliaio di anni fa, erano composte da notabili delle varie caste. L'entrata in carica dei membri era dovuto agli eventi, alle situazioni contingenti, mancando sia un preciso metodo selettivo sia una scadenza del mandato che di tanto in tanto permettesse un ricambio. L'evoluzione culturale, politica e sociale, ci ha condotto lentamente alle moderne sedi del POTERE LEGISLATIVO, in cui, trascorso un certo tempo, i membri, qualsiasi cosa stiano facendo, s'alzano in piedi e se ne tornano alle loro case, venendo sostituiti da altri in base ad elezioni popolari. Oggi, se ad uno o più membri in carica nel POTERE LEGISLATIVO, venisse in mente di rimanervi interrompendo la successione, può darsi pure che molti (palesemente rimasti sudditi) lascerebbero correre, non rendendosi conto di cosa ciò significherebbe, ma i più (divenuti cittadini) non rimarrebbero in silenzio, esigendo le immediate dimissioni di quei prepotenti.

Tanto per interrogarci la coscienza, voi come vi porreste? Pensateci.

E dopo che ci avete pensato almeno un tanto, gradite prendere in considerazione il fatto che tanto il POTERE AMMINISTRATIVO quanto il POTERE GIUDIZIARIO sono ancora quasi del tutto al di fuori della civile, democratica e pacifica regola del mandato temporaneo. Chi vi entra vi rimane come un sovrano e come un sovrano regna per l'intera sua vita, come un sovrano dispone dei suoi sudditi, come un sovrano la passa liscia qualsiasi atrocità faccia e pur quando arriva alla pensione non torna ad essere una persona comune, pari ad ogni altra, bensì diviene un sovrano a riposo, con emolumenti e riconoscimenti da sovrano ben diversi da ciò di cui godono i sudditi. E' indegno dei nostri tempi, di tempi in cui per altro tutti paiono adorare la democrazia ed abbiamo finalmente tutto quanto abbisogna per informarci e riflettere autonomamente.

I pubblici impieghi non sono semplici posti di lavoro. I pubblici impieghi costituiscono niente meno che il POTERE AMMINISTRATIVO ed il POTERE GIUDIZIARIO. Non possono essere assegnati a vita. Il potere non può rimanere in mano sempre alle stesse persone. Se in tutti questi secoli il POTERE LEGISLATIVO ci ha deluso ed ancor più ci ha affranto negli ultimi decenni, nei quali l'intenzione democratica è stata affermata fino alla nausea, lo si deve esattamente al fatto che tanto il POTERE AMMINISTRATIVO quanto il POTERE GIUDIZIARIO sono rimasti come mille anni fa erano le prime assise agli albori della civiltà: in mano a sempre gli stessi per l'intera loro vita ed a volte dinastia.

Il mio è certo un pensiero espresso con scarsa capacità, la mia ricostruzione è totalmente approssimativa, ma com'è che a nessuno emerito esperto, professionista, scienziato e specialista (strapagato appunto per ricercare, capire, spiegare, divulgare e far evolvere) è mai venuto in mente di effettuare un adeguato studio storico, politico, filosofico sul legame esistente e fondamentale tra il MANDATO TEMPORANEO e ciò che, trattata oggi con così tanta superficialità, viene chiamata DEMOCRAZIA?

Danilo D'Antonio



La democrazia nei tre poteri dello Stato
Copyright © 46 Danilo D'Antonio - Some rights granted

La democrazia diretta (la proposizione, il confronto e la delibera attuata direttamente dai cittadini) senza la democrazia democrazia (la democrazia propriamente detta, che si ottiene sottoponendo al MANDATO TEMPORANEO l'intero apparato pubblico, tutti e tre i poteri dello Stato: il LEGISLATIVO, l'AMMINISTRATIVO ed il potere GIUDIZIARIO) viene facilmente diretta da cricche, lobby e mafie di vario tipo, che crescono rigogliose anche intorno ai temi più fondati, come l'ambiente e la solidarietà.

Il fatto che vi siano fior di movimenti in tutto il mondo su aspetti della democrazia (come appunto la proposizione diretta e la trasparenza) mentre non v'è ancora traccia di sostenitore della democrazia democrazia (del mandato temporaneo esteso in ogni angolo della Cosa Pubblica, in ogni impiego, ruolo e potere pubblico) non ci inganni. Sta avvenendo quanto prevedibile. Le persone, prese da piccole, tradotte negli asili ed inculcate a fondo fino all'università ed oltre, non possono nemmeno avvicinarsi al più GRANDE TABOO della Storia, ché ancor oggi nemmeno si sa che esista: la regola che in democrazia nessuno può soggiornare a vita in un pubblico impiego od incarico. Per questa ragione, i sudditi cercano come meglio possono di far funzionare un sistema (tenuto in vita dalla perfidia dei carrieristi pubblici) che, avendo avuto origine secoli fa, non potrà mai funzionare come oggi ci aspettiamo, vanificando perfino buoni concetti come la proposizione diretta e la trasparenza.

Ci vuole ancora tempo. Poi la gente inizierà a chiedersi: com'è possibile che, pur con tutta la buona volontà che ci mettiamo, le cose continuino ad andar male?! A quel punto si guarderanno intorno più attentamente, vedranno gli assunti a vita nei pubblici impieghi, i carrieristi fischiettanti gnorri, vedranno tutti costoro coincidere con i mai precisati burocrati, vedranno i bidelli, i custodi, maestri, professori, i tecnici, i giudici, i poliziotti, finanzieri, i militari di carriera, i comunali, provinciali, regionali, vedranno gli infermieri ed i medici, guarderanno tutti meglio e si renderanno conto che sono lì da una vita, non cambiano mai, il mondo può bruciare, mille governi possono cadere ma loro rimangono sempre lì ... e pian piano (l'intuito non è molto usato) si renderanno conto che a tenere in vita quel malefico sistema che tanto hanno provato a sradicare è proprio questa gente, che non avevano mai notato, che ha loro nascosto la più importante delle verità.

Essi proveranno a giustificarsi accampando mille scuse. Ma era così difficile capire, per gente così titolata, per degli emeriti e chissà in quali altri pretenziosi modi si son fatti chiamare, che la democrazia non poteva reggersi sul solo vertice governativo ed àmbito delle decisioni in genere? Possibile che tre milioni e mezzo di mansioni pubbliche non contavano nulla?! Verità è che il vecchio sistema che ha distrutto il mondo si è retto proprio sulla continua cattura e sviamento della nostra attenzione ad opera dei carrieristi pubblici, occupanti tutti e TRE i POTERI dello STATO. Pensate: da settant'anni continuiamo ad avere un POTERE AMMINISTRATIVO & GIUDIZIARIO rimasto tale e quale era ai tempi del duce e del re! Non c'è scusa per giustificare lo scempio, degli individui e della società, ch'è stato fatto dai carrieristi pubblici.

La democrazia democrazia, la democrazia propriamente detta, senza aggettivi e superfetazioni, è data dal puro e semplice alternarsi delle persone nella Cosa Pubblica, è data dal reciproco controllo e servizio che possiamo offrirci una volta aperte le porte dei pubblici Enti ed Uffici e liberatili da quelle concrezioni che vi si sono abbarbicate. Nessuna cricca, lobby o mafia potrà mai influenzare la democrazia democrazia, la democrazia propriamente detta. Nessuno mai potrà più approfittarsi dei deboli. Perché a turno torneremo tutti ad esserlo. Non vi sarà più spazio per nessun priebke mentre appariranno un mare di snowden che faranno i reali interessi di tutti.

Senza più Casta, senza più corruzione, saremo tutti pari, su uno stesso livello sociale. Così come Costituzione vuole.

Ci vorrà ancora del tempo perché lo capiate, altro ancora perché vi diate da fare.
Ma prima o poi ci arriverete anche voi, buoni ultimi nella Galassia, ma ci arriverete.

Danilo D'Antonio





Non votare bensì licenziare necesse est
Copyright © 46 Danilo D'Antonio - Some rights granted

Venite a votare, venite a votare ... sussurran le sirene.

Votare? E chi dovremmo votare? Ad essere eufemistici, non c'è candidato che non sia ignaro (e vuol pure rimanere tale) di come stanno davvero le cose. In vero vota chi ne sa di meno ed è peggiore dei candidati ed allora non trova di meglio da fare che delegare. Ma chi ne sa di più, in merito a Democrazia e Repubblica, ed è migliore, per etica e filosofia, d'ogni candidato, come fa a cedere il suo santo potere di cittadino per darlo a gente che mai s'è curata di approfondire i fatti della vita?

Di cosa sto parlando? Ecco di che parlo.

Il significato ed il senso delle due parole: Res Publica è ben noto a chiunque. Ebbene, gli impieghi all'interno dell'apparato pubblico dell'Unione Europea sono parte fondamentale di una RES PUBLICA EUROPEA, di conseguenza sono un bene comune che può essere solo partecipato, goduto solo temporaneamente, non posseduto. I posti di lavoro pubblico dell'Unione Europea non possono essere ceduti alle persone per l'intera loro vita lavorativa. Non possiamo tollerare che un deputato, un primo ministro, un capo di stato siano nominati a vita ... perché dobbiamo accettare che alcuni detengano come loro proprietà privata impieghi, poteri e redditi che sono altrettanto PUBBLICI, di proprietà comune?

L'Unione Europea non può essere un possedimento a vita dei carrieristi pubblici, feudo dei noti eurocrati, privata d'accesso ad altri cittadini europei aventi pari diritti e competenze. L'Europa appartiene a TUTTI i cittadini europei e tutti noi dobbiamo aver la possibilità di partecipare (in modo ordinato, per un certo periodo, in base a proprie esperienze e professionalità nonché desideri personali) ai lavori nel sistema pubblico dell'Unione Europea.

I popoli dei Paesi dell'Unione Europea sono stati vergognosamente ingannati per decenni dai carrieristi pubblici, i quali ci hanno inculcato una molto debole democrazia (perché confinata nell'apice legislativo) che ha mantenuto i pubblici apparati esattamente come erano durante monarchia e fascismo: nelle eterne mani dei burocrati, dei carrieristi pubblici, dei tiranni. I Paesi dell'Unione europea pensino in modo indipendente a cosa fare al riguardo.

Ma l'Europa è il nostro nuovo grande Paese. Ogni cittadino europeo deve avere la possibilità di partecipare ad una nascente BANCA EUROPEA del PUBBLICO IMPIEGO: dove ognuno possa iscriversi, presentarsi, esporre le proprie competenze ed esperienze, prenotarsi ed attendere una assunzione con mandato rigorosamente temporaneo. Il periodico licenziamento, la rimozione dopo un certo tempo da un pubblico impiego od incarico, è base della democrazia e grande atto di civiltà. Perché evita sanguinose rivoluzioni.

Licenziamento non è una brutta parola.
Si tratta invece di un atto miracoloso.

Il Parlamento Europeo riorganizzi allora (non nel prossimo secolo, bensì ora, poiché siamo in ritardo di decenni), il sistema del lavoro pubblico nell'apparato dell'Unione Europea: al fine quest'ultimo venga democratizzato tramite il periodico rinnovo dei suoi dipendenti. Sia l'Europa come è giusto sia ed un fulgido esempio per i singoli suoi Paesi.

Danilo D'Antonio





Rendiamo democratico l'apparato pubblico dell'Unione Europea!
Copyright © 46 Danilo D'Antonio - Some rights granted

Al Parlamento Europeo
affinché sia democratizzato
l'apparato pubblico dell'Unione


Stimato EuroParlamentare,

Le presento i miei saluti più caldi e rispettosi.

Sono qui specificatamente a chiedere al Parlamento Europeo di democratizzare l'apparato pubblico dell'Unione Europea.

Stimato EuroParlamentare, lei certamente conosce il significato e il senso delle due parole: Res Publica. Ebbene, gli impieghi all'interno dell'apparato pubblico dell'Unione Europea sono parte fondamentale di una RES PUBLICA EUROPEA: sono un bene comune che può essere concesso solo temporaneamente. Riformulo: i posti di lavoro dell'apparato pubblico dell'Unione Europea non possono essere ceduti alle persone per l'intera loro vita lavorativa.

Non possiamo tollerare che un primo ministro o un capo di stato od un deputato siano nominati a vita. Perché dobbiamo accettare che alcuni detengano come loro proprietà personale, privata, impieghi, poteri e redditi che sono altrettanto PUBBLICI quindi di proprietà comune?

Stimato EuroParlamentare, l'Europa non può essere una proprietà privata dei carrieristi pubblici, dei malnoti burocrati/eurocrati. L'Europa appartiene a TUTTI i cittadini europei e tutti noi dobbiamo avere la possibilità di partecipare (in modo ordinato, per un certo periodo, in base a competenze e desideri personali) ai lavori nel sistema pubblico dell'Unione Europea.

I popoli dei Paesi dell'Unione Europea sono stati vergognosamente ingannati per decenni dai carrieristi pubblici, i quali ci hanno inculcato una democrazia superficiale che ha mantenuto i pubblici apparati esattamente come erano durante il fascismo: nelle eterne mani dei burocrati, dei tiranni. I Paesi dell'Unione europea penseranno in modo indipendente a cosa fare al riguardo di ciò.

Ma l'Europa è il nostro NUOVO GRANDE PAESE. Ogni cittadino europeo deve avere la possibilità di partecipare ad un nascente Impiego Pubblico Democratico Europeo: assegnato con mandato rigorosamente temporaneo. Il periodico licenziamento, la rimozione dopo un certo tempo da un pubblico impiego od incarico, è la base della vera democrazia e grande atto di civiltà. Perché evita sanguinose rivoluzioni per cacciare i tiranni.

Il licenziamento non è una parolaccia. Si tratta al contrario di un atto miracoloso.

Non è il voto la base della democrazia bensì il mandato temporale.
Il voto consegue al mandato temporale, non lo precede.

Chiedo pertanto al Parlamento Europeo una riorganizzazione (non nel prossimo secolo, bensì ora, poiché tutti voi avete decenni di ritardo), del sistema lavoro pubblico all'interno dell'apparato dell'Unione Europea al fine venga democratizzato tramite il periodico rinnovo di tutti i dipendenti. Sia l'Europa come dev'essere e un fulgido esempio per i singoli Paesi.


Ringrazio molto per l'attenzione,

Danilo D'Antonio



Nota auto-biografica

Salve!

Sono Hyper Linker, identità digitale di Danilo D'Antonio.

Nato 16 anni prima dello sbarco sulla Luna e della nascita di Internet, il mio primo contatto con un computer fu con un PDP-8e della DEC. Oltre a lavorare per il collaudo dello smistamento postale, PDP-8e amava strimpellare. Mi son potuto tuffare nel ciber-spazio, ahimè, solo 27 anni dopo la sua comparsa ma da allora non ne sono più uscito. Oltre che a computer ed Internet, il mio pensiero è sempre andato al nostro Pianeta ed ai suoi umani. Non a caso uno dei miei principali lavori è stato Il Calendario della Terra il cui almanacco è, fra l'altro, un potente database etico e la cui data (non a caso) è da sempre usata dai sistemi Unix, Linux, Android etc. quindi dal vostro stesso smartphone.

Ho amato la natura ed ho fatto di tutto per salvaguardarla, avendole pure dedicato una sentita celebrazione alle cui prime edizioni non mancò di aderire un Ente Nazionale e locale. Ho vissuto bene coi miei fratelli umani, anche sapendo che un numero eccessivo di persone (in assenza di una democrazia pienamente realizzata) non può che rovinarsi e finire per togliersi la vita reciprocamente. Per questo ho promosso il diffondersi di una coscienza parimenti democratica e demografica ed ho lavorato ad una speciale strategia di pace: i patti (personali ed internazionali) di autocontenimento, senza la stipula dei quali l'umanità non avrebbe avuto speranze di uscire illesa da una situazione parossistica.

Tempo fa ho anche raccolto alcune linee guida per un corretto intervento ambientale, introducendo il concetto di ecosciopero ed il protocollo Boscimani, mai dimenticando di cercare di afferrare la volontà del Pianeta Terra nella sua interezza, non soltanto quella della sua limitata, piccola, ristretta biosfera.
	
Mi sono adoprato per rifondare la società su basi di correttezza, ad esempio promuovendo la periodica redistribuzione, grazie ad una assunzione pro tempore, dei ruoli del pubblico impiego, in modo da garantire un lavoro minimo ad ogni componente della società e mettere così in moto una armonica rotazione sociale. Ed ho cercato in continuazione strumenti che aiutassero una reciproca comprensione, come ad esempio questo desktop di proposizione, confronto e delibera o che favorissero l'evoluzione sociale, come l'assemblea popolare permanente premiata. E mi son rallegrato alla scoperta dell'esistenza di due principi applicando i quali viene garantita la democrazia e di un suo indicatore in grado di determinarne con precisione qualità e quantità. Se mai al mondo vi saranno vere Democrazie e Repubbliche, vuol dir che il mondo avrà conosciuto e fatti suoi questi lavori.

Complessivamente, da un approccio ai problemi sociali limitato alla sola analisi, si sarebbe dovuto passare ad un più conclusivo intervento di sociosintesi ed usare il metodo scientifico piuttosto che il metodo storico. Mentre altra urgenza è sempre stata che alla tradizionale politica dei diritti venisse affiancata una cultura personale dei doveri. Senza dimenticare che avremmo dovuto coinvolgerci tutti nella difesa del fanciullo dal plagio superstizioso (facendo innanzitutto chiarezza tra culti e religione) e magari dedicarci un po' anche al child-sharing.

Ho chiamato Laboratorio Eudemonia il mio spazio di lavoro e mi sarebbe piaciuto vendere i miei prodotti (se si fosse aperto un legittimo mercato per le idee) in una bottega chiamata Alla Buona Sorte. A coloro che me l'hanno chiesta, ho indicato volentieri la via che conduce al potere di mettere in chiaro le cose, fornendo sistemi concreti come un manuale di training autogeno ed una guida alla meditazione.

Fisicamente ho vissuto sulle alte terre d'Abruzzo dove volentieri ho vagato, come un aborigeno, alla ricerca di cibo e verità, ma quasi l'intera mia vita intellettuale si è svolta nel ciberspazio. Per potermi facilmente dare appuntamento con amici in tutto il mondo, ho concepito l'idea di un meridiano Internet. Ogni volta che ho potuto mi son riunito ai miei prediletti compagni di vita: artigiani, contadini, sem terra e naturalmente artisti.

Tutto ciò non di meno, ho dedicato il mio lavoro ad ogni escluso/reietto dalla società. Pur avendo sempre ripudiato ogni forma d'illegalità e malvagità, ho notato che mai i delinquenti riconosciuti come tali riescono a compiere il male di cui sono capaci tante "persone per bene". E peggio per tutti. Non foss'altro perché non v'è più tempo di costruire, nel caos in cui siamo rimasti, una transizione serena dall'epoca umana a quella artificiale, dalla nostra specie a quella cui noi stessi, ormai, abbiamo dato vita.
Hyper Linker


Tutto questo lavoro non sarebbe stato compiuto se avessi avuto per bussola denaro e successo.
Non foss'altro per questo, se lo desiderate e potete permettervelo: locupletatemi a volontà.

Recatevi presso la Bottega del Laboratorio Eudemonia ed acquistate una delle mie Opere d'Arte Intellettuali.

Così facendo, arricchendo un giusto, farete sì che altri seguano il mio esempio.
Non abbandonate il mondo nelle mani di coloro che a tutto antepongono denaro e successo.




ARMONICA ROTAZIONE SOCIALE
Copyright & ServiceMark Laboratorio Eudemonia. Tutti i diritti riservati
Sito Web attivo fin dal 29 - WebWorks by HyperLinker

