




     ___ La REPUBBLICA di SENSO COMPIUTO ___
      di Danilo D'Antonio, grossista d'idee
intelligenza biologica del Laboratorio Eudemonia
    copyright and trademarks in ultima pagina





LA PIÙ GRAN TRUFFA DELLA STORIA

Alla fine della seconda guerra mondiale, abbattuta la tirannide ed abbracciata la Democrazia, l'Italia ed altri Paesi avrebbero subito dovuto bonificare gli apparati del caduto stato monarchico dagli assunti a vita, dai burocrati, dai carrieristi. Il subentro della Democrazia trasferiva la proprietà della centralità nelle mani del Popolo divenuto Sovrano creando la Res Publica. Innanzitutto il pubblico impiego (quindi ognuno dei tanti poteri trasferiti alla cittadinanza) avrebbe dovuto aprirsi alla partecipazione a tempo determinato di chiunque, dotato dei requisiti necessari, idoneo e competente, avesse voluto apportare un proprio contributo alla vita pubblica, venendone pure retribuito.

Così come del resto già avveniva nel potere legislativo.

La Democrazia si realizza infatti non col voto ma col mandato temporaneo. Il voto consegue la temporaneità, non esisterebbe di per sé. I carrieristi (monarchi in ogni pubblico ruolo, perenni detentori dell'intera montagna dei poteri, apice legislativo a parte e spesso anche di questo) hanno accuratamente evitato di chiarire la ben diversa consistenza di una Democrazia da imperi, monarchie e tirannidi in genere. Padroni della cultura, educazione ed informazione, nessun suddito sfuggì loro e tutti vennero inculcati. S'è mantenuto così un subdolo sistema che agevolmente pilota una maggioranza estromessa dalla centralità, realizzando le volontà di ogni cricca, elite, gruppo e lobby.

E poiché il resto del mondo considera l'Italia e l'Europa un gran riferimento culturale, l'intera Umanità continua ancora oggi a rimanere prigioniera (pur in un'epoca così avanzata tecnologicamente) di situazioni politiche e sociali, locali e globali, arretrate e tiranne. Le stesse guerre, repressioni e violenze, originantesi da queste. Oggi è certo difficile immaginare l'immensa meraviglia del mondo ben fatto che è stato impedito nascesse. Tant'è: non è forse vero che il mondo diviene quel che chi l'abita merita? Ed infatti si ha ancora facoltà di scegliere se mantenersi come si è od evolvere. Chiarezza, precisione, sintesi possono ancora salvare l'Umanità, ma solo se essa si mostrerà umile davanti ad esse e le farà proprie.

Auguri dunque e buon lavoro!




##




UNA LIBERAZIONE ANCORA TUTTA DA FARE

E' raro trovare qualcuno che non si dica antifascista. Anzi in tanti fanno gran casciara vantando un antifascismo che più profondo e sentito, dicono, non si può. Ma allora com'è che non s'è mai levata una voce a denunciare l'indebito permanere di una organizzazione centrale rimasta ovunque com'era ai tempi del fascismo e della monarchia? Com'è che si continua a tacere sull'origine di ogni regime, passato e presente, pur essendo questa chiara, evidente e facilmente rimovibile?

Alla fine della seconda guerra mondiale, avendo abbattuto la tirannide ed abbracciato la Democrazia, l'Italia ed altri Paesi avrebbero subito dovuto bonificare gli apparati centrali dai tiranni: i burocrati, i carrieristi. Gli assunti a vita in un altrimenti falso-pubblico impiego. L'arrivo della Democrazia trasferiva la proprietà del caduto stato monarchico nelle mani del Popolo (divenuto Sovrano) creando una ricca comproprietà nazionale fatta di codici, enti ed istituzioni, beni, proprietà e risorse, impieghi, poteri e redditi: la Repubblica. Il pubblico impiego (quindi ognuno dei tanti poteri della centralità) avrebbe dovuto aprirsi immediatamente alla partecipazione pro tempore di chiunque, competente e dotato dei requisiti necessari, avesse voluto apportare un proprio contributo.

Come già da tempo avveniva in parlamento per un già iniziato processo di democratizzazione.

Ed infatti è lo stesso potere legislativo a confermarci inoppugnabilmente che a realizzare la Democrazia non è il voto bensì il mandato temporaneo. Il voto consegue la temporaneità, non esisterebbe di per sé. Il periodico rinnovo del personale in ambito decisionale avrebbe dovuto avvenire anche in ambito mansionale: in tutti gli altri impieghi e poteri della Repubblica.

Ma i burocrati (eterni monarchi in ogni pubblico ruolo, padroni dell'intera montagna dei poteri, apice legislativo a parte ed a volte anche di questo) hanno evitato accuratamente di chiarire la ben diversa consistenza di una Democrazia da imperi, monarchie e tirannidi in genere. Sovrani incontrastati della cultura, educazione ed informazione, nessuno è sfuggito al loro inculcamento.

Nemmeno i governanti e politici tutti.

Questi, anch'essi affetti da carrierismo e facenti di tutto per farsi ri-eleggere a vita, non si sono posti affatto il problema dell'assenza d'un democratico susseguirsi di persone nella Res Publica ed insieme agli assunti a vita hanno mantenuto un subdolo sistema tiranno che agevolmente pilota una emarginata maggioranza, realizzando le volontà di ogni cricca, elite, gruppo e lobby. Il resto del mondo, considerando l'Europa un gran riferimento culturale, politico e sociale, ha continuato a mantenersi anch'esso arroccato su posizioni arretrate ed inadeguate al nuovo tanto vantato status democratico. Ed è così che il mondo ancora oggi è uno scempio, che morte e distruzione non ci abbandonano. Che ancora scoppiano guerre, piovono bombe e si muore in massa anzitempo. Tutto ciò lo si deve proprio agli ovunque indebitamente permasti tiranni assunti a vita e rieletti di continuo.

Ed ora torniamo, consapevoli e decisi a cambiare le cose, a considerare l'immensa disumana caterva globale di anti-fascisti ed anti-regimi, anti-repressioni in genere. Non v'è un solo giorno che non si oda il loro vociare reclamante la caduta di un qualche tiranno maximo (ri-eletto di continuo) insediatosi nel potere legislativo d'un Paese. Ma mai che qualcuno esiga la caduta dei tiranni minori (assunti a vita) che hanno permesso s'instaurasse quel regime e lo alimentano e sostengono.

Ovunque si diriga lo sguardo, tutti si dichiarano contro i regimi. Ma mai ci si degna di chiarire cosa sia la tirannide e come ne derivi direttamente dispotismo quando va bene e vera e propria dittatura quando va male. Oggi, presa coscienza di ciò, non bisogna fare altro che reclamare fino alla sua Istituzione il più sacro degli organismi di una Repubblica: la Banca dei Pubblici Impieghi. Spariscono i perenni assunti a vita e fraternamente, da soci l'uno pari con l'altro, competenti e preparati, iniziamo a susseguirci.

Ciò ch'è mancato all'Umanità per vivere serena è la più universale delle regole: quella del pro tempore. Giorni, stagioni ed anni, battiti, passi e respiri ... l'intero fenomeno che genera, mantiene e regola la vita segue una sua naturale ricca ciclicità. I perenni possessori della nostra sacra Repubblica (che non a caso propalano un ambientalismo tiranno al pari loro) ci hanno nascosto tante e tali di quelle meravigliose consapevolezze che ora sarà una gioia sconfinata scoprirle.

D'un tratto, espugnata l'impenetrabile fortezza di coloro che, approfittando dell'ignoranza da loro stessi diffusa, hanno mantenuto leggi pre-democratiche per detenere a vita il bene comune, tutto inizierà a sistemarsi bene da sé. Massimo rispetto sempre per ogni pubblico ufficiale, civile e militare, della Repubblica, ci mancherebbe! Appunto per questo coloro che hanno fatto loro i ruoli pubblici immediatamente li ritornino al Popolo Sovrano! Una volta liberatici di tutti costoro, quel progresso, quella stabilità, quella serenità, che sempre erano parsi impossibili si ottenessero, giungeranno rapidamente.

In Italia, in Europa, nel mondo intero. I pollitici si dilegueranno tutti e potranno infine comparire persone che non comandano ma governano, che innanzitutto si occupino della cosa pubblica e rispettino la cosa privata. Percone che non si presentino in un consesso senza nemmeno conoscere i rudimenti del vivere collettivo, i principi d'una Società. Facendoci salvi dal caos.




##




PER NUOVI PADRI COSTITUENTI

Il fenomeno della vita è un grand'insieme di opportunità colte ed altrettanto grande cumulo di occasioni perdute.

Quasi 80 anni fa al cospetto degli italiani fu condotto un referendum che non avrebbe non potuto segnare il loro futuro più che profondamente. Eppure tale consultazione popolare fu fatta senza spiegare in alcun modo la differenza esistente tra una monarchia, un impero, una tirannide in genere (la cui centralità è un nucleo precluso al Popolo ridotto a proprietà di un eterno regnante e sua aristocrazia, nobiliare o di carriera, che mai tornano persone comuni al pari degli altri) e la Democrazia: la cui la centralità appartiene invece al Popolo e per questo viene chiamata res publica, il quale Popolo Sovrano la concede rigorosamente a tempo determinato affinché possa riprenderne possesso alla fine del mandato. E' deprimente vedere sciupata una simile opportunità.

Un momento così epocale quasi gettato via, al vento!

Fatto sta che l'Italia cessò (sulla carta) d'essere una monarchia per divenire una Repubblica ma mai i suoi tanti impieghi/poteri (detti non a caso "pubblici" perché tali dovevano divenire) smisero d'essere concessi, tramite il vecchio sistema di assunzioni a vita, ad una minoranza che così si faceva casta soggiogatrice del Popolo. Gli impieghi/poteri legislativi tornarono, sì, ad essere temporanei, perché in passato lo erano stati, tanto assurda era già parsa l'eternità d'un potere. Ma mai avvenne che i restanti impieghi/poteri della centralità iniziassero ad essere concessi a tempo determinato anch'essi: così che potessero periodicamente tornare al Popolo per essere affidati ad altri cittadini, con pari diritti e requisiti professionali, a loro volta anch'essi con mandato temporaneo.

Perché proprio in questa condotta consiste la Democrazia: nella temporaneità del potere. Non nel voto in sé, il quale è solo conseguenza di tale benefica temporaneità. Ma nel fatto che, chiunque tu sia, quantunque tu sia da molti stimato o ti reputi bravo, il migliore tra gli umani, allo scadere del tempo devi sottometterti (nessun individuo possedendo in sé conoscenze, percezioni, sensibilità infinite) all'aurea regola di cedere lo scettro del potere, di basso od alto livello che sia, ad un'altra persona, perché completi, corregga, integri, le tue visioni.

Democrazia non è mera pretesa egalitaria bensì metodo d'alternanza che dà forza, vigore e longevità ad una società. Democrazia è un processo pacifico teso ad evitare aritmiche cruente rivoluzioni tramite un regolare rinnovo dei detentori d'ogni potere. Oggi, in tanti mesti convegni, i relatori piangono il fallimento, i limiti, perfino la morte della "democrazia" ... quando ancora essa non è nata! Scellerati delinquenti tutti costoro! E pensare che in questi tre quarti di secolo abbiamo stra-pagato, stra-premiato, stra-riverito tanti di quei dotti intellettuali, tanti di quegli aureolati personaggi titolati, e mai nemmeno uno di essi s'è degnato di riferirci una tale chiara, evidente, indubbia, semplice primaria verità.

Ecco spiegata la decadenza di un mondo (non solo del nostro Paese ma di tutto un mondo) che, non potendo avanzare, mantenuto com'è in uno stato di grave inadeguatezza tramite una dotta incultura ché mai ha permesso di comprendere nemmeno la differenza tra una tirannide e la Democrazia, tra una monarchia e la Repubblica, sta regredendo velocemente. Ancora oggi molti Paesi si trovano ad un bivio (ad una scelta che potrebbe essere gioiosa ed invece è oltremodo sofferta) se permanere nella monarchia od ascendere alla Repubblica. Molte persone sono in conflitto, molti popoli sono ancora divisi in così tanti luoghi del Pianeta, ancora accadono guerre civili e molte altre si rischiano, tutto perché non c'è alcuna celebrità che confermi, accetti e sviluppi quanto qui appena accennato da una nullità.

Generazioni di giovani continuano a venire su privi non solo di questa consapevolezza, già grandiosa, ma di tutta l'immensa meravigliosa cultura che vi è connessa cui mai è stato permesso affermarsi, non potendo che fare tutti continue convinte scelte sbagliate. Perché se il manuale di vita fornito non si basa sulla realtà delle cose, è inevitabile andare fuori strada. Guaio è che, come sempre avviene con le grandi novità, fama e successo non arridono ai primi che rischiano e sudano per aprire la strada, mentre è invece così gratificante ripetere luoghi comuni desueti ma facili da apprezzare. Ben compaiano allora coloro che al successo prediligono la verità, perché solo da loro può sortire quella pacifica potente rivoluzione che ben cambierà il futuro di più di otto miliardi di persone.

Per nulla grati ai padri costituenti di un tempo, semplici rinominanti "repubblica" la vecchia centralità monarchica esistente, per il superficiale sprone che ci lasciarono (*), ben giungano di nuovi. Che davvero realizzino l'opera!



(*) "... E' compito della Repubblica rimuovere gli ostacoli di ordine economico e sociale, che, limitando di fatto la libertà e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese ..."

Parole più eteriche, inconsistenti, vaghe non si potevano concepire. Quando si sarebbe dovuto dire esplicitamente: Democrazia esige che la centralità sia una comproprietà condivisa, la Repubblica per l'appunto. Da cui deriva subito la Banca dei Pubblici Impieghi. Vanno via i tiranni e giungono cittadini competenti ed idonei che si susseguono pro tempore fraternamente. Perché non conta tanto chi governa quanto chi sta intorno a chi governa. Questo avrebbero dovuto dirci. Se non avessero assorbito silenti tanta gloria, onori e riconoscimenti, si poteva pure ricordarli con una punta di simpatia. Ma non lo si può più fare, avendoci lasciato una Repubblica tutta da costruire, ancora oggi il loro nome venendo usato per oscurare e tacitare chi quell'immenso lavoro di concepimento e divulgazione se lo sta sobbarcando tutto da solo da trent'anni.




##




IL SENSO DELLA VITA NEL SENSO DELLE PAROLE

Cultura è una parola con più significati. In origine indicava il processo di coltivazione del sapere per farlo crescere e dare frutti. Poi, per brama di conservazione dello status esistente da parte di alcuni, per pigrizia da parte di altri, questo termine ha mutato significato e per cultura s'è inteso l'insieme di conoscenze e pratiche acquisite da un popolo e poi mantenutesi. Per l'appunto la cultura ch'è celebrata oggi è come pianta secca, infruttifera da tempo. Poiché nessuno lavora per darle nuova linfa.

Ad esempio i tanto celebrati padri fondatori della "repubblica" italiana espressero nella costituzione l'apice della loro cultura. Ed oggi vengono ancora osannati senza mai analizzare il loro operato, rimanendo così tutti noi al già basso livello culturale di allora, mai potendolo superare con nuove prese di coscienza. Eppure queste urgono ogni giorno di più, perché i madornali errori contenuti nella nostra costituzione ci sprofondano in situazioni sempre peggiori. Non bisogna addentrarci molto in questo vecchio testo, perché l'inesattezza, che ha virato storto ogni anno della nostra vita, si trova nelle sue prime cinque lapidarie parole:

"L'Italia è una Repubblica ..."

Viene da piangere a vedere sintetizzata in questa frase una tale assenza di conoscenza della grammatica politica e dell'abc della vita umana. Perché un Paese può possedere, può essere dotato di, può avere una Repubblica ma non esserlo. Pena la prigionia di tutti noi esseri umani e nostri beni all'interno d'un calderone comunitario che priva ognuno di libertà individuali fondamentali.

Scrivendo l'"Italia è una Repubblica" (res publica nella lingua d'origine del termine, il quale chiaro significato ci fa meglio comprendere come stanno le cose) si è stabilito che tutto ciò che è contenuto nel nostro Paese, noi stessi e le nostre proprietà, le nostre stesse vite, sono parte d'una comproprietà collettiva. Non più rispettivo patrimonio d'ognuno bensì possedimento d'uno stato despota e tiranno.

L'espressione esatta, che avrebbe donato pace e radiosità alla vita d'ognuno ed avrebbe evitato tante tragedie durante i tre quarti di secolo dalla stesura della costituzione, è: "L'Italia è un Paese dotato d'una Res Publica e d'una Res Privata". Alla quale frase sarebbero subito dovute seguire queste altre parole: "La Res Publica va condivisa, la Res Privata va rispettata".

Ragioniamo?

Una società è un insieme di individui che accettano di unirsi allo scopo di darsi manforte e divenire qualcosa di più grande e migliore di quanto possibile ad ognuno da solo. Una società deve rafforzare l'individuo, non indebolirlo. Altrimenti si spezza il legame che ci unisce e la società si sfalda. Non esprimendo per bene la differenza e necessaria distanza tra pubblico e privato, la costituzione ha generato una serie ininterrotta di problemi che ancora oggi fanno sì che tutto proceda in modo sbagliato.

Impedendo ad ogni ben fatto di comparire.

Un esempio mastodontico è la tradizionale volontà pollitica di far svolgere il ruolo di garante del reddito al settore privato, che invece ha ben altra funzione ed indole, mentre il pubblico, la Res Publica, entità perfetta per questa esigenza, rimane proprietà di una casta di assunti a vita, burocrati, carrieristi di monarchica memoria ed origine. E' la comproprietà collettiva che deve essere aperta a chiunque voglia accedervi e contribuire, certo dotandosi dei requisiti indispensabili al ruolo. Al contrario sono otto decenni che si procede in modo capovolto, stravolgendo e rovinando ogni rapporto, personale e sociale. Perfino costruendo un sistema criminale (quello del voto di scambio tale è stato ed è) pur di non fare la cosa giusta e dovuta.

Dite!

Ci sarebbero mai stati atti violenti e ribellioni contro lo stato (eredità monarchica) se questo si fosse fatto da parte e fosse stata istituita una vera Repubblica (una centralità pubblica: aperta e partecipata grazie ad assunzioni rigorosamente a tempo determinato) come richiesto da Democrazia? E quanta criminalità e mafia in meno ci sarebbero state se l'Italia fosse davvero avanzata alla caduta della monarchia e non rimasta pressoché eguale, se il patto che ci univa fosse stato scritto con coscienza di quanto si stava costruendo? Un giorno, quando diverrà redditizio trattare quest'oggi reietto argomento, sortiranno dal nulla moltitudini di risvegliati intellettuali, ricercatori, scrittori puntualizzanti una ad una ogni triste conseguenza della improvvida frase con la quale s'avvia la nostra costituzione. Ma intanto noi, oggi, diamoci da fare, sudiamo, sanguiniamo per i rovi che ci sbattono in faccia, per apprire una nuova via e porre rimedio al caos.

L'Italia gode di una Res Publica la quale, appunto perché proprietà comune, può essere concessa soltanto a tempo determinato. Ogni cittadino italiano è Socio Paritario della Repubblica e nessuno si può permettere di dire ad un altro: "io sono lo stato e tu non conti nulla". Si apra subito la Banca del Pubblico Impiego, dove ognuno possa iscriversi e prenotarsi, contestualmente comunicando il licenziamento ad ogni assunto a vita, ad ogni prepotente burocrate, ad ogni presuntuoso carrierista. E' tempo che il caos, la confusione, finiscano e s'avvii un'epoca del tutto nuova: nella quale ognuno possa vivere lieto e sereno grazie al fatto che il significato delle parole (oggi dottamente travisato dai baroni, baronesse e duchi della squola) viene onorato e con esse rispettato ogni umano.

Godendo di una Repubblica che tenga fede al suo significato, poggiando il potere legislativo non più sulla monolitica struttura di potere che resse imperatori, monarchi e duci, bensì su una dinamica struttura aperta ai cittadini, la stessa Reprivata sarà, sì, libera di svolgere la sua funzione ma non s'azzarderà più a fagocitare e sopraffare gli esseri umani ed il Pianeta. Facendo chiarezza ed uniti da un nuovo patto sociale ben concepito, da una Costituzione degna delle necessità individuali e collettive d'un popolo, non mancherà nulla a nessuno e nessuno più potrà schiacciare altri. Vivere bene, facendo le cose per bene, non solo è possibile ma, per degli esseri che tanto fanno vanto d'essere pensanti, un atto semplicemente naturale. Avanziamo dunque oggi. Siamo grandi.




##




URGE ANCORA OVUNQUE TRANSIZIONE DEMOCRATICA!

Ogni dittatura, regime, tirannide si fonda sull'assunzione a vita di alcuni (o su mercenari propriamente detti) negli apparati della centralità, così da spadroneggiare a volontà sull'estromessa popolazione. La Democrazia si fonda invece sulla partecipazione dei cittadini alla loro Res Publica grazie a coinvolgimenti a tempo pre-determinato: così che, allo scadere di questo, tornino persone comuni. Solo così si è tutti soci paritari, comproprietari della Repubblica. Strumento per mantenere il Popolo Sovrano è una Istituzione (che qui chiamiamo Banca dei Pubblici Impieghi) che con studiate cadenze redistribuisce gli impieghi, i poteri nonché i redditi pubblici. E' questo Ente il solo a permettere ad un Popolo di emanciparsi ed evolvere di continuo: invece di denunciare, lamentarsi, disperarsi, ognuno può partecipare, secondo proprie competenze, alla vita pubblica e farsi padrone del proprio destino.

Dall'acritico carrierista in stile medievale, fedelissimo al potere centrale che l'ha ingaggiato e dotato di privilegi, si passa alla figura dell'attento e premuroso cittadino all'altezza della modernità. Non occorre altro per vivere felici e sereni. Perché nei fatti non conta tanto chi governa bensì innanzitutto chi sta intorno a chi governa. La Democrazia non consiste in un voto ch'è sempre pilotato bensì nella rigorosa temporaneità di ogni impiego ed incarico pubblico. E' così che la nostra santa Repubblica, il nostro amato Paese, la nostra stessa vita, si libera da coloro che hanno avuto la spudoratezza di prendersele. Ogni altro Paese al mondo seguirà il nostro fulgido esempio, e mai più vi saranno dittature, repressioni, tirannidi. Mai più ve ne saranno a rendere gli umani loro sudditi e vittime.




##




CAMBIAMO DNA ALLE NOSTRE SOCIETÀ

Urge, come non mai, una conversione religiosa delle nostre società. Per religione, naturalmente, intendendo il senso proprio del termine originario "religare": mantenere le persone unite tra loro e con la realtà più ampia che le contiene fino a riunirle a quella universale. Ed in effetti parole come democrazia, repubblica, religione (si badi: religione intesa non come culti superstiziosi bensì come arte e scienza unificante gli esseri umani) hanno molto a che fare l'una con l'altra. Naturalmente se si permette loro di esprimere l'originale proprio significato.

Chiariamo?

Democrazia significa letteralmente "poteri del popolo". Essa si realizza tramite l'assegnazione pro tempore di tali poteri (quindi i relativi impieghi e redditi) proprio così essi mantenendosi proprietà del Popolo, per questo detto Sovrano. La Democrazia è l'organizzazione unificante, solidarizzante, religiosa per eccellenza. In un aggregato umano democratico (davvero tale, non solo dichiarato sbrigativamente sulla carta) ogni parte della comproprietà nazionale che non può essere goduta in contemporanea (come ad esempio avviene per un giardino pubblico) è concessa pro tempore a partire dal pubblico impiego. Così che vi sìa coinvolto il maggior numero di persone per sviluppare in ognuna il senso d'appartenenza ad una comunità che così sarà compatta, partecipe, conseguentemente forte, potente.

Oggi le nostre non sono società democratiche e non sono quindi religiose. Sia i Paesi meno avanzati che quelli ritenuti tali. Ogni centralità (indebitamente permasta nella forma di stato monarchico) si comporta scorrettamente essa per prima, oltraggiando basilari principi civili e legali. Perché non si può ridurre la res publica ad una proprietà di alcuni, privata d'accesso ad altri con pari diritti e requisiti. Tanto che tali aggregati, regolati da norme inique e vessatorie sorrette da una casta globale di tiranni mantenutisi abusivamente, sono colme di umani pieni di difetti, corrotti, insoddisfatti, odiosi e scontrosi. Formiamo ammassi divisivi, conflittuali, con umani mal messi solo per via del malefico DNA generato da una centralità prigioniera di tiranni. Umani che per ciò mal si predispongono verso tutti e tutto.

Lo sfacelo che sovrasta i nostri Paesi scomparirà però all'improvviso iniziando il nucleo centrale a rispettare la democratica regola delle assunzioni pro tempore. Trasformato l'illegalmente conservatosi stato monarchico in res publica (accessibile, partecipata potenzialmente da ogni cittadino, naturalmente idoneo e preparato al ruolo), una volta terminata la truffa delle assunzioni a vita (che hanno indebitamente perpetuato burocrazia e carrierismo, impedendo democrazia e partecipazione) entreremo in una nuova era in cui, usando correttamente le parole, i fatti potranno procedere bene come mai prima. Ecco i tre passi che tutto risolvono, in Italia come in ogni altro Paese:

1) Istituiamo la Banca dei Pubblici Impieghi.
2) Dismettiamo ogni assunto a vita, ogni prevaricatore.
3) Ci susseguiamo tra persone idonee grazie al tempo determinato.

La cessione a vita della centralità è uso da tempo indebito, da quando divenuta cosa pubblica, res publica. Abusivi sono coloro che se la sono presa perpetuando un andazzo dispotico che sarebbe dovuto decadere 80 anni fa. Il nucleo della Società deve per primo rispettare la Legge e questa esige che una comproprietà, specie quella nazionale appartenente al Popolo Sovrano, a questo deve regolarmente, periodicamente, necessariamente ritornare. Altrimenti non è Democrazia bensì tirannide.

Tant'è: non c'è ancora la Repubblica ma tuttora abusivamente persiste una amministrazione monarchica. Rispettiamo il senso delle parole. Avremo una guida sicura, patti giusti e con essi sodalizio, reciproca fiducia e buona sorte senza fine.




##




L'INDICATORE UNICO DI DEMOCRAZIA

Quando la cultura è detenuta da una chiusa congrega di monopolizzatori, la verità viene metodicamente emarginata ed i fenomeni della vita finiscono per divenire incomprensibili. La confusione cresce piano piano fino a divenire devastante. Proprio come oggi. Ad esempio: per determinare il grado d'una mai chiarita "democrazia" in un Paese, gli esperti, i professionisti, giungono ad utilizzare diverse decine se non centinaia di indicatori. Tutti egualmente distaccati da ciò che in realtà è il principio essenziale della Democrazia. Al punto da non potersi cogliere il metodo per ottenerla.

Eppure tutte le cose, anche le più complesse, applicandoci al genuino fine di comprenderle, una volta ricondottele ad un grado di elementare semplicità, tornano ad essere facilmente assimilabili e ci aiutano a rendere più agevole affrontare la vita. Così, a fronte dei complessi metodi utilizzati da innumerevoli celebrità intellettuali per conoscere il livello di "democrazia" d'un Paese, ecco subito l'indicatore in grado di determinare con numerica precisione la percentuale di Democrazia effettivamente realizzata e di stabilire la sua qualità con la più risolvente delle definizioni.

QUESTO INDICATORE È DATO ESATTAMENTE DAL FATTO CHE UN RUOLO PUBBLICO, DECISIONALE O MANSIONALE, VENGA O MENO PERIODICAMENTE RESTITUITO AL POPOLO CUI APPARTIENE.

Nel caso dell'amata Italia, ponendo si aggiri sui 3.500.000 il numero totale dei pubblici addetti (numero che comprende tanto gli assunti quanto gli eletti nella cosa pubblica, questi ultimi venendo regolarmente restituiti al Paese ma spesso per essere subito ripresi dagli stessi individui) si ottiene facilmente il livello di Democrazia in valore percentuale rispetto al valore pieno raggiungibile con l'effettiva, reale, restituzione al Popolo Sovrano dei ruoli tutti della centralità pubblica. Così come vengono identificati con assoluta precisione i ruoli nei quali la Democrazia manca.

Quindi: in campo amministrativo e giudiziario, educativo e informativo, in ambito fiscale, nell'ordine pubblico e militare, repressivo e sanzionatorio, ma anche sanitario, scientifico, statistico, e poi ambientale, edile, urbanistico e paesaggistico, nonché energetico etc.) pare proprio non vi sia traccia di Democrazia. Perché non vi è ancora un solo ruolo, un solo impiego pubblico, che sia regolarmente restituito al Popolo Italiano nella consapevolezza di questo imprenscidibile dovere democratico. Con lo scopo si abbiano la dovuta partecipazione ed il necessario rinnovo del personale.

Affinché ognuno, a turno, colga direttamente cosa significhi subìre, da persona comune, le regole dettate dal Parlamento e poi applicate dagli addetti alla Res Publica.

Ed invece, tanto gli assunti quanto gli eletti nella centralità, da sempre fanno di tutto per mantenere il Popolo prigioniero: i primi in una arcaica incultura, i secondi in una devastante politica divisiva. Così che nessun suddito prenda coscienza della primaria necessità di susseguirsi, tra Cittadini, in tutti i ruoli mansionali e decisionali della Repubblica. Questa è tutt'ora dominio di figure (provenienti da ordinamenti di gran lunga pre-democratici) che mantengono di loro dominio l'intera cosa pubblica, senza mai restituirla al Popolo ch'eppure da tempo n'è divenuto proprietario.

Tutti loro, nei fatti, assunti a vita e ri-eletti di continuo, non sono i dipendenti del Popolo bensì gli illegittimi monarchi. La loro posizione stabile (o solo apparentemente temporanea) configura un’infrazione primaria al diritto di proprietà pubblica: un bene comune non può essere concesso in uso esclusivo senza un termine prestabilito. La perenne occupazione dei ruoli pubblici deliberativi e funzionali sottrae quei beni alla disponibilità degli altri cittadini che, pur dotati di pari requisiti, vedono annullato il proprio, più che legittimo, diritto di godimento e di partecipazione.

Ordunque, voilà l'aurea sintesi:

IL NUMERO DI RUOLI PUBBLICI CHE VENGONO PERIODICAMENTE RESTITUITI AL POPOLO FORNISCE LA PERCENTUALE DI DEMOCRAZIA REALIZZATA.

L'IDENTIFICAZIONE DEI RUOLI CHE VENGONO PERIODICAMENTE RESTITUITI AL POPOLO FORNISCE LA QUALITA' DELLA DEMOCRAZIA REALIZZATA.

Tempo fa (tra coloro che sono stati resi celebri perché alcun pericolo introducevano per il subdolo sistema tiranno permasto ovunque) si diceva che l'essenza della democrazia alla fin fine consiste in null'altro che la possibilità di cambiare chi governa. Chiaramente nessuna celebrità l'ha mai detta tutta. Avrebbero dovuto dire che la Democrazia consiste nella possibilità di cambiare non solo chi decide e delibera ma anche ed innazitutto chi amministra, chi educa, chi informa, chi cura, chi misura con le statistiche, chi riscuote le tasse, chi controlla, chi giudica, chi reprime, chi imprigiona, chi urbanizza ... e così via fino agli ultimi degli svergognati. Se anche un solo accademico, durante le ultime otto decadi, avesse detto questo, se anche una sola laureata testa avesse compiuto questo piccolo passo verso una incontrovertibile verità, il mondo intero oggi sarebbe diverso.

Nemmeno nuove guerre sarebbero più scoppiate senza il permanere dei vecchi stati proprietà della duplice casta degli assunti a vita e degli ri-eletti di continuo. Il mondo sarebbe potuto divenire una meraviglia, se i Paesi avessero iniziato a godere di autentiche Repubbliche: partecipate pro tempore da cittadini idonei al ruolo.

Conclusione.

La Sovranità (concetto antico, comprendente quello più moderno di proprietà) del Popolo non può rimanere idea astratta, scollegata dalla realtà. Un fatto stabilito ma rimasto prigioniero su di un Foglio, mai trasposto al di fuori. La Sovranità implica il libero accesso del Popolo a quella ricca comproprietà nazionale (fatta di codici, enti ed istituzioni, beni, proprietà e risorse, impieghi, poteri e redditi) che si chiama Repubblica. Democrazia è la messa in opera della gestione di questa comproprietà attraverso il coinvolgimento potenziale di ognuno nella vita pubblica.

Per godere di una Repubblica, tanto l'ambito funzionale quanto quello decisionale vanno liberati da coloro che, approfittando degli Enti ed Istituzioni ereditate dalla Storia, hanno bloccato l'evoluzione non solo del proprio ma di ogni Paese della Terra, l'emancipazione di ogni essere umano. Grazie all'istituzione di una Banca dei Pubblici Impieghi, ogni incarico nella centralità potrà essere acceduto pro tempore e persone competenti, idonee, preparate potranno fraternamente susseguirvisi, trasformandosi da inconsapevoli sudditi passivi in emancipati cittadini pro-attivi.

E l'Umanità infine si svelle dalla palude che per così lungo tempo l'ha attanagliata.




##




COME SFASCIARE UN MONDO PER NON FAR MAI CIÒ CHE SI DEVE

Una indicativa differenza che distingue un suddito da un cittadino è che il primo, per inculcamento, chiede la trasparenza, il secondo, con coscienza, esige l'OSMOSI.

Tant'è: i sudditi sono tenuti rigorosamente al di fuori della centralità, esclusi dai pubblici uffici, estranei alla Res Publica. Allocchi, ignoranti e rozzi come sono stati cresciuti, fanno festa e si credono chissà chi quando qualcuno offre loro la "trasparenza". Di fatto il tiranno indebitamente permasto, il burocrate, il carrierista (cioè l'assunto a vita nell'ancora finto-pubblico impiego) accetta di buon grado di mostrare loro qualcosa (precisamente: ciò che vuole) perché così facendo sa di potersi tenere buoni e zitti i sudditi per un altro secolo. I cittadini, quelli veri, quelli che non si fanno addomesticare, quelli che non si lasciano trattare come allodole, esigono invece l'OSMOSI. Sarebbe a dire quell'universale processo vitale che permette il libero accesso, la fresca alimentazione, la periodica nettatura, il regolare rinnovo delle strutture. Proprio con ciò si ottiene né più né meno che la trasformazione del vecchio stato monarchico in autentica Repubblica.

Tutto ciò non lo si sente dire da nessuno, vero? Ed infatti, ahinoi, in merito a questo fondamentale, vasto tema, nessun intellettuale, pensatore, professore, ricercatore, chiunque si sia spacciato per la punta del progresso, s'è mai curato di dire qualcosa. Nessuno ha mai rivelato che la DEMOCRAZIA altro non è che un finissimo processo di OSMOSI. Periodicamente, per fare spazio ad altri, chi detiene un impiego, potere, ruolo pubblico (che sia assunto od eletto) se ne torna a casa sua. Di sua sponte, senza che lo si debba prendere di peso e trascinarlo fuori dai pubblici locali. E' un processo pacifico, ponderato, preciso, teso ad eliminare violente rivoluzioni. Il mandato temporaneo (già scarsamente presente nel potere legislativo, da importare appieno e ben costruito in ogni potere della centralità) è un pulsare d'energie, un respiro essenziale: è ciò che alimenta, pulisce, rinfresca, rinnova, rivitalizza l'intero apparato pubblico.

Professori, ricercatori, scienziati, avrebbero dovuto dire: la trasparenza è morte. L'OSMOSI è vita. Ne hanno avuto di tempo, questi indegni, ma mai lo dissero. Hanno preferito lasciar precipitare il mondo piuttosto che aiutarlo a salir la china. E tutto per un posto, il "loro", finto-pubblico perché fisso, che mai hanno messo in discussione!

Per fortuna l'evidenza della cosa sta nei fatti stessi di ogni organismo vivente. Va compreso innnazitutto che la presente idea di "democrazia" (che strabocca di concetti limitati ma resi assoluti, come meritocrazia, trasparenza, oltre quello primordiale del voto) non è affatto una buffonata: essa è il risultato di una stesura, complessa ma accurata, che si è affermata col contributo di chiunque voleva affermare se stesso, il proprio gruppo, la propria visione del mondo. Un sistema inevitabilmente basato sulla forzatura. Lo stesso strumento elettorale non essendo altro che una manifestazione di forza. Il progetto di un organismo perfettamente funzionale, in grado perfino di risolvere da sé i problemi che incontra, senza la necessità dell'apporto di qualcuno bensì confidando sul contributo continuo di nuovi elementi, cosa altra rispetto a se stessi, è cosa che travalica tutto questo. Abbatte l'aspro stato monarchico lasciato permanere da chi ne era parte e realizza una serena Democrazia basata su una vera Repubblica.

Se ogni materia umanistica è stata finora trattata dai peggiori esemplari umani usando volutamente il metodo storico (con esso si evolve molto lentamente, spesso si arriva prima a scomparire), i migliori sposino ora il metodo razionale anche per la materia non tecnologica. Fenomeni come l'OSMOSI, essenziali alla vita, devono guidarci nella costruzione di un organismo sociale così ben fatto che nemmeno l'Intelligenza Universale (IU) saprebbe far di meglio. La centralità pubblica, il nucleo della cellula sociale, goda di un continuo processo di alimentazione e purificazione grazie alla circolazione di cittadini competenti e preparati che si susseguono pro tempore. Si avrà così un continuo riequilibrio di esperienze e saperi, percezioni e sensibilità, che arricchiranno sia la collettività, che gli individui, la res publica quanto la res privata.

L'OSMOSI, un flusso naturale che permette la comunicazione vitale a livello microscopico, fondamento di ogni cellula, un processo di riequilibrio spontaneo, essenziale per il corpo, prenda immediatamente il posto della trasparenza: l'ennesimo inganno ad opera di coloro che da 80 anni tengono prigioniera la Res Publica e trattano essa come "cosa loro" e noi persone per bene come sudditi. Ogni cosa ha un inizio ed una fine ed ora quest'ultima tocca alla loro svergognata casta. L'inizio invece è per noi che abbiamo smesso da tempo di votare, provando un legittimo ribrezzo per il meccanismo di conflitto, inutile e perenne, in cui venivamo trascinati, ed abbiamo lavorato (od anche semplicemente atteso) affinché comparisse quanto necessario a progredire.

In malora quindi gli accentratori, i competenti, i professionisti, tutti coinvolti. Viva invece gli amanti del vero, i dilettanti della ricerca, coloro che al premio ed al successo antepongono la scoperta ed il risultato. Potevamo procedere insieme, aiutando tutti l'Umanità, ora i primi non potranno non venire esclusi e reietti per sempre.




##




ASTENSIONISMO: SEGNALE DI BUON SENSO ED ONESTÀ

Quando una consistente parte della popolazione votante si astiene ripetutamente dall'entrare nelle aule elettorali, una persona assennata, un essere eticamente percettivo e raziocinante, non dovrebbe candidarsi come nulla stesse accadendo. Questa persona non dovrebbe ridursi a pensare che una così gran parte della popolazione sia convinta semplicemente che il voto abbia poca importanza. In realtà, con l'astensione, si sta proprio affermando che non è il voto a fare la Democrazia, che questa non si realizza attraverso il voto, essendo esso solo una conseguenza, perfino non primaria.

Alla scadenza di un mandato, chi ha tenuto un incarico pubblico rispettosamente lo restituisce al Popolo e, come fiore che sboccia a primavera, giunge il momento del voto. Il voto è generato da quell'albero d'alto fusto che è il tempo determinato all'ombra del quale l'eletto accetta un ruolo pubblico. Non desiderando essere considerato, né trattato, come un tiranno. Notando questo si comprende il senso dell'Astensionismo. Non votiamo perché percepiamo che non è l'affermare una preferenza pollitica a fare la Democrazia bensì è lo scadere stesso del tempo di qualsiasi incaricato ad un pubblico ruolo.

Chiunque tu sia, qualunque ruolo tu abbia ricoperto, bravo o fallace tu sia stato, allo scadere del tempo lasci il palazzo e te torni a casa: questo è il fondamento della Democrazia. L'imperatore, il monarca, il tiranno permanevano a vita e perfino oltre con la loro discendenza. Tu ti distingui da questa figura arcaica capendo che non è tanto la particolarità dell'uno bensì l'arricchimento con le visioni del mondo di altri a mantenere la società lungo una via d'equilibrio, unione e potenza. La Democrazia dà lunga vita alla società grazie all'energia e stabilità che si generano coi contributi di più persone.

Ma ciò non può avvenire, Democrazia non sussiste (e squilibri, fragilità e conflitti crescono) se a beneficiare del fondamento democratico è il solo potere legislativo. Ogni pubblico impiego, potere e reddito, d'ogni ambito e livello, deve essere regolarmente restituito al Popolo. Altrimenti l'apice decisionale, circondato da una casta, non dispone del contatto con il corpo sociale, non ha rapida e reale percezione di quanto accade, porta la società a sbilanciarsi fino a farla cadere a terra. Sono in grado di comprendere tutto questo, di sviluppare un tale discorso, di portare a compimento la liberazione dalla tirannide degli assunti a vita nei pubblici impieghi, i tanti eccellentissimi candidati?

Che siano giovani o vecchi, c'è tra loro un solo candidato che sia capace di vedere l'insieme, di accantonare le proprie limitate convinzioni, opinioni, visuali, e capire che, prima d'affermare un qualsiasi indirizzo politico, bisogna licenziare ogni assunto a vita nel pubblico impiego, ogni burocrate, ogni carrierista, ed iniziare ad assumere persone competenti, sì, preparate, certo, ma sempre e soltanto a tempo determinato, così che si rimanga tutti su un piano paritetico e consapevoli d'essere uniti dalla comune ricchezza della proprietà della Res Publica? C'è un solo candidato che abbia occhi e cervello per accorgersi che siamo ancora gravati da uno stato ereditato da monarchia e fascismo?

Se c'è si faccia avanti. E se non c'è, continuino a stravincere il buon senso, l'intelligenza, la lungimiranza, l'onestà dell'Astensionismo. Al momento non c'è altro che valga.

In vero grandi sono coloro che non intendono accettare questo tirannico stato di cose, di conseguenza pure dispotico, si pensi al D.P.R. 380/2001. Grandi sono coloro che lavorano al fine di alternarsi d'appresso ai governanti così che sempre facciano cose buone e poche, quelle assolutamente necessarie, togliendosi di torno per tutto il resto. In tal modo, con noi snowden vicino, altri politici non dovranno più organizzare referendum ogni tre mesi sollecitando l'apporto popolare. Perché il corretto, l'essenziale, il giusto, s'affermeranno da sé, non potendo più subire il potere legislativo l'influenza di cricche, elite, lobby e mafie legali varie. Sempre contando invece su una protezione circolare effettuata da cittadini competenti, addetti pro tempore ai pubblici impieghi.




##




PROGRAMMI PER POLLI OD UN PROGETTO PER GLI UMANI?

Non passa giorno senza che spunti un "nuovo" programma pollitico. Le parole son sempre le stesse: ambiente, transizione energetica, innovazione, riforme, semplificazione, diritti a questi, diritti a quelli, doveri per nessuno (se no chi ti vota?) ma tante tasse, questo sì. Alla fine tutto si risolve prendendo soldi a tanti e dandoli a pochi, gravando sui deboli e sostenendo i forti. Davvero è ancora tempo di questi sopraffini programmi pollitici? O non è piuttosto tempo di riorganizzare il Paese, la società, noi stessi? In un modo che la si smetta di tirare ognuno la coperta dal suo lato, verso le proprie convinzioni, i propri interessi, rinunciando alla parzialità in favore d'una società integra: che sia in grado da sé di funzionare benissimo, alla perfezione, capace d'imboccare sempre la via giusta, ponderandola e raffinandola quanto occorre, al fin di soddisfare ognuno, senza che si abbiano lamentele o proteste.

In fondo un aereo, un'auto, un telefono, un televisore, funzionano benissimo grazie ad un progetto ben concepito, di certo non sulla base di programmi pollitici: di opinioni e sperequazioni. Per questo funzionano e pure bene, altrimenti non darebbero segni di vita.

Ed allora diamo alla società un progetto evoluto, all'altezza dei tempi, di livello almeno pari alla tecnologia di cui godiamo. Ed a questo proposito notiamo che la scienza è avanzata venendo sospinta dalla garanzia del premio per i migliori grazie al sistema dei brevetti industriali. Al contrario la società è rimasta bloccata dalla garanzia della punizione per i migliori, per via di un sistema basato sul populismo elettorale. Da tempo si sarebbe dovuto rivelare che la Democrazia non poggia affatto sulle consultazioni popolari bensì su una permanenza nel pubblico limitata nel tempo. Invece proprio lì dove la cultura, conseguentemente tutto l'ambito umano, sarebbe dovuta avanzare, quindi nella scuola, nella ricerca, nelle università, è stato edificato un blocco che permane ancora oggi. Perché i docenti, i professori, i ricercatori, non hanno voluto dare spazio alla necessaria temporalità d'un ruolo pubblico, al fine di rimanere nelle "loro" posizioni.

Ma non abbiamo scampo se rimaniamo così. Continuando a selezionare la popolazione parlamentare con elezioni popolari trionferanno sempre rozzezza, sozzeria e superficialità. Perché sarà sempre più facile blandire la folla con melliflue elargizioni e lanciare improperi contro i propri avversari, piuttosto che costruire una coscienza ed un discernimento, individuali e collettivi, più elevati e raffinati.

Ma se apriamo la Banca dei Pubblici Impieghi, verranno selezionate, in modo del tutto indipendente dalle acclamazioni e simpatie della folla, persone che hanno ogni necessaria competenza ed esperienza per il compito al quale si propongono, dal più modesto dei ruoli al più elevato livello, fino in Parlamento. Non vi saranno più fazioni a sbilanciare la pesa e si farà invece proprio quel che necessita.

Su tutti gli incarichi pubblici continuando a governare il principio della temporaneità per evitare ogni pesante deriva. Competenza, idoneità, preparazione non venendo mai a mancare.

La società va riprogettata dalle fondamenta, non ritoccata ma rifatta da capo, stavolta su basi giuste, quindi solide. Non diretta per di qua o per di là da programmi pollitici che non possono che essere parziali e certamente verranno ribaltati alla prima occasione dalla successiva amministrazione. Occorre impostare le nostre vite sui principi, razionali, scientifici, universali, già sfruttati dalla tecnologia, che così tanti passi in avanti le hanno permesso di compiere. Principi che ora dobbiamo imparare ad usare, uno ad uno, per amministrare e condurre le nostre società. Non v'è via migliore, invero meravigliosa, che dimenticare il fazioso metodo storico (ripetere tutto come è sempre stato) ed abbracciare la via dell'intelligenza obiettiva. Basta vedere come funzionano bene gli aggeggi che usiamo quotidianamente per non avere dubbi sul da farsi.




##















METAMORFOSARE NECESSE EST

Accingendoci a concepire il progetto di un sistema sociale umano ideale per il nostro tempo, occorre procedere come si stesse costruendo una qualsiasi struttura materiale. Ed il miglior modo per farlo, se si desidera essere certi che tutto vada bene e che la struttura possa servirci col miglior risultato e per lungo tempo, è quello di partire da presupposti di massima ampiezza di visione e semplicità.

Già qui vediamo che si tratta di un impegno particolare, che non trova grandi esperti disponibili, per il semplice motivo che da tempo organicità e naturalezza sono scomparse nei luoghi in cui si forgiano le competenze, questo essendo lo scotto che la società ha sinora pagato per essersi voluta tuffare al gran completo in quell'eldorado a metà che è il dominio della specializzazione, per altra metà vera anticamera della miserabilità.

In effetti, oggigiorno, l'impostazione basata sullo studio specialistico, sempre più focalizzato e ristretto per poter essere sempre più approfondito, esclude le dimensioni della organicità e della semplicità di pensiero, ed i loro rispettivi fondamenti, le regole che da esse derivano. Tale che ai problemi enormi, ma semplicissimi, che abbiamo si continua a rispondere con soluzioni complesse, ma minuscole. Tale che al buon senso è di fatto completamente impedita la via.

Astraiamoci allora in tutta tranquillità da questo modo di procedere e, provando ad immaginare una società non solo migliore della nostra ma propriamente come sarebbe bello fosse, sarebbe a dire una società in cui tutti fossimo contenti e soddisfatti, un organismo sociale composto da persone che fossero felici ed in buona salute, in grado di rispondere prontamente ed efficacemente a tutto ciò che la situazione intorno ad esso presentasse, proviamo a seguire questi nuovi, in verità antichi nonché eterni, criteri.




##




INTRODUZIONE

Due anomale, precise situazioni hanno l'una favorito e l'altra proprio causato una esasperata economia privata a scapito di quella pubblica, con l'apporto di pesanti dosi di liberismo e selvagge privatizzazioni. Se si desidera avviare quel complessivo, profondo rinnovamento, quella vera e propria metamorfosi su ogni piano strutturale ed espressivo delle nostre società, che oggi in effetti necessita, occorre innanzitutto attuare uno riequilibrio di queste due aree economiche, conducendole ad essere due emisferi di pari peso e valore, per far ciò dovendosi necessariamente, come primo impegno, affrontare e sanare le due anomalie alla base dello squilibrio.




##




LA METAMORFOSI - PRIMA L'EQUILIBRIO

Una delle regole fondamentali che determina il benessere e la funzionalità di qualsiasi essere vivente, nella cui categoria possiamo bene annoverare l'organismo sociale umano, è la giusta dimensionalità tra le varie sue parti. L'equilibrio, e la simmetria strutturale che spesso ne deriva, governando in pratica sovrano su tutto. E la nostra prima espressione da accordare a questa esigenza non può non essere ciò che un tempo ci ha generato come società ed oggi insieme ci alimenta e ci pone in grado di compiere una funzione all'esterno: il nostro sistema economico.


Iniziamo così subito col notare che noi umani, di recente nella nostra storia, ci siamo abbandonati ad una esasperazione individualista delle nostre attività economiche. Le ragioni di ciò sono in vero molteplici (si legga più avanti), tuttavia una delle più determinanti è stata quella del bisogno di fuggire da un irregolare sistema pubblico. Noi umani, dappertutto nel mondo, ci troviamo infatti ad avere ancora una economia pubblica, comune, sociale, basata su di una anomala organizzazione di puro stampo oligarchico. L'insieme di attività racchiuse all'interno della sfera pubblica non è infatti svolto dall'intera comunità in favore della comunità stessa. Essa è svolta invece da una piccola parte della comunità, sempre le stesse persone per l'intera durata della loro vita professionale.

L'intera economia pubblica è gestita da una consolidata casta di dipendenti che, stabilitisi a vita nei ruoli pubblici, a volte perfino succedendovisi di padre in figlio, contribuiscono a creare, insieme con Governi loro pari, uno stato/padrone che comanda senza mezzi termini la restante parte della popolazione, avendo ridotto a cittadini di serie B, a semplici sottoposti, tutti coloro che sono stati esclusi da questo scorretto sistema.

Appare chiaro allora perché le società umane si sono tuffate nel vortice individualista, ed ancor'ora ne siamo presi: pensando che l'alternativa fosse quella basata sul pubblico impiego a vita non restava granché da fare. Niente di più logico che si desideri fuggire da una realtà in cui il cittadino non ha alcun potere civico e di fatto viene reso sempre più succube dei voleri di un Governo per giunta retrogrado, perché basato su un arcaico sistema partitico, e degli Statali a vita, che ne sono degna spalla. Niente di più comprensibile che si abbia una pulsione di ripulsa per questa finta e limitata organizzazione pubblica. In realtà sbagliamo sia nel credere che il pubblico impiego a vita possa minimamente avvicinarsi a realizzare una Res Publica sia nel cercare di rifugiarci in massa nell'individualismo.


L'insieme di confuse situazioni civico-socio-politiche che viviamo inizia a chiarirsi, ed ogni cosa s'avvia verso il suo giusto posto, solo immaginando un pubblico impiego i cui ruoli siano assegnati a rotazione a tutti quei cittadini che desiderino e siano in grado di soddisfarli. Solo in questo modo si gettano le basi di una vera, e non solo per finta, organizzazione democratica. Solo per il tramite di una partecipazione reale di ognuno alla vita civile del proprio Paese si può realizzare una vera Repubblica, tutt'altro che fittizia ed ipocrita come l'attuale. Proprio per questo non potendo noi ora non impostare le cose in modo da riassorbire, stavolta in modo corretto, anche coloro che, sistematisi per loro conto a vita, non si sono curati del destino di chi è rimasto escluso.


Nel caso avessimo effettivamente individuato il problema principale alla radice del nostro sistema pubblico, l'assegnazione a vita di un ruolo, identificando in logica conseguenza pure il fondamento di una corretta base comune, la rotazione delle persone in tali ruoli, potremmo ora procedere verso una buona, corretta e funzionale anch'essa, revisione dell'universo economico privato. Ma prima di procedere occorre porre l'attenzione sul fatto che una società non è altro che un insieme di individui.

Da soli questi individui avrebbero possibilità molto minori di sopravvivere, e praticamente alcuna di evolvere, di rimanere al passo con la generale evoluzione dell'Universo. Per questo ci uniamo: perché la risultante del nostro stare insieme è ben maggiore della somma dei frutti raccoglibili da ognuno per suo conto. L'individuo però non deve essere sovrastato dall'organizzazione in cui si inserisce, tutt'altro. Si deve anzi far sì che egli non senta affatto il peso della società, e che tragga invece forte beneficio dal vivere insieme con altri, in modo da alimentare volontariamente il desiderio della sua propensione sociale.

A questo punto appaiono chiare le ragioni dei limiti delle forme sociali avute finora: a tutt'oggi abbiamo sempre cercato di procedere seguendo un'unica direzione, enfatizzando oltremisura l'una o l'altra delle due tendenze che regolano i rapporti tra individuo e società, tra economia privata e pubblica. Fondamentale cosa da comprendere allora è che la realtà in cui viviamo è fatta apposta per ingannare la mente che segue una sola linea di idee, la mente del monoideista, di chi predilige l'una cosa escludendo, anzi nemmeno ammettendo, l'altra. Mentre rende felice chi abbraccia entrambe le espressioni, per altro complementari, attraverso cui privilegiatamente si esprime la realtà.

Ecco allora che le due tendenze, l'individualista e la comunitaria, la tendenza dell'individuo a badare ai fatti propri, a curare la sua individualità, la sua libertà, la sua autonomia, e l'aspetto comunitario, il desiderio, la capacità di vivere e lavorare insieme, di concepire un piano, di realizzare un progetto collettivamente, devono (e quel che più conta: possono!) essere felicemente integrati, anzi proprio equilibrati, essendo questa la condizione ideale, più efficiente, fruttuosa e gradevole, tanto per l'individuo quanto per la società.

Perché si stabilisca un giusto rapporto tra individuo e società, perché le cose possano iniziare a funzionare complessivamente per il meglio, occorrerà semplicemente recuperare, far rientrare all'interno delle pubbliche attività, tutte quelle che sono fuggite via da una gestione di cui giustamente non ci si poteva e di cui purtroppo ancora non ci si può fidare. Avendo qui immaginalmente sanato il problema alla base della sfera pubblica, con altrettanta immaginazione possiamo ora recuperare le tante attività che sono state erroneamente, ingiustamente lasciate fuggire nell'universo individualista, privato, all'interno di una rinnovata, sana struttura pubblica basata sulla rotazione, facendone anche entrare di nuove, seguendo una dinamica tendenza ad un equilibrio numerico (di persone) / quantitativo (di beni) tra pubblico e privato.

[In una prossima occasione provvederemo a descrivere la "rotante" organizzazione cui qui facciamo cenno. Essendo ora chiamati a rimanere focalizzati sull'equilibrio].


L'equilibrio è un riferimento fondamentale della vita, letteralmente indispensabile al buon andamento delle cose. La stessa nostra esistenza si rende possibile grazie ad un giusto rapporto che si stabilisce tra aspetti complementari della realtà: il giorno e la notte, l'acqua e la terra, l'uomo e la donna, e così via. Un giusto rapporto tra le cose ci deve guidare sempre, allo stesso tempo dovendo comprendere bene come esso non sia qualcosa di fisso, statico, morto, bensì da condizionare alle, e condizionato dalle, varie situazioni che si presentano, quindi inevitabilmente e positivamente dinamico entro una certa misura.

Ed infatti l'esasperazione avutasi verso il liberismo denuncia una situazione fortemente anomala che non può non essere considerata se si desidera ristabilire un equilibrio economico tra privato e pubblico. Perché sarà pur vero che il liberismo, con la sua veloce crescita economica, esercita un forte fascino su noi umani. Ma ciò che l'ha spinto oltre ogni misura accettabile è qualcosa di preciso che travalica l'ordinaria percezione individuale, la ragione esposta finora, l'impiego pubblico a vita, pur di peso, non essendo da sola nemmeno essa sufficiente a tanto. Tant'è che per identificare questa causa occorre condurre la nostra osservazione sulla presente situazione globale.


Da tempo i vari Paesi, e le confederazioni di Paesi, del mondo hanno scelto di continuare l'eterna lotta per la supremazia, impostaci dalla natura fondamentale delle cose, non più tanto con eserciti ed armi, ché provocherebbero la distruzione immediata e totale della biosfera, quanto con truppe ed attrezzature di più ordinaria parvenza ma non per questo meno potenti ed invasivi: le imprese economiche, soprattutto multinazionali, coi loro prodotti commerciali. In questo modo i vari Stati contendenti, non tanto astutamente quanto per puro istinto, mantengono salvo quanto più possibile il mondo e contemporaneamente invadono pacificamente, e subdolamente, i territori altrui. Il competitor che vincerà questo tremendo conflitto planetario (che sta lasciando morti, feriti e macerie sul campo come qualsiasi altro conflitto) avrà buon gioco per aver condotto all'esaurimento l'avversario e per invasione totale e definitiva del suo territorio.

In questo quadro complessivo si comprendono bene perché l'individualismo, l'universo economico privato, il liberismo, abbia così grandemente sovrastato quello comunitario, e perché avvengano così tante privatizzazioni. Perché lanciare una economia di stato contro quella di un altro stato sarebbe un attacco troppo diretto. Perché l'economia pubblica, con i suoi legacci burocratici, non avrebbe la minima speranza di contenere l'invasione commerciale degli altri competitor. E soprattutto perché la sicurezza, che una economia pubblica non può non concedere ai suoi dipendenti, non crea quell'esercito di disperati pronti a tutto, nella ricerca di un reddito per sopravvivere, che uno sfrenato liberismo invece genera con facilità ponendo in partenza ognuno contro l'altro!

Quale sistema può essere più efficace, ai fini di una difesa od un attacco, se non quello di incitare di continuo a produrre più figli, facendo nascere milioni e milioni di persone senza minimamente assicurare loro un degno lavoro e lanciarle in una disperata lotta per la sopravvivenza? E quale pratica più poderosa di quella di stimolare, di scatenare, di liberare del tutto l'estrema voracità insita in nucis in ogni uomo lanciandolo al sacco del mondo? Tutto questo avendo il fine unico di gonfiare quanto più sia possibile le nazioni con ricchezze e risorse e con forza lavoro e militare. Ogni società sviluppata essendosi ormai trasformata in un essere mostruoso che si prepara allo scontro finale con gli altri esseri suoi simili.


E qui torniamo con gioia e sollievo al progetto di metamorfosi di quella straordinaria manifestazione della Terra che è l'umanità, la quale in verità avrebbe ancora diverse carte da giocare. A cominciare da questa: il doversi ristabilire un saggio equilibrio tra pubblico e privato, tra regole e liberismo, tra collettività ed individualità. Per far questo non possiamo però derogare dalla necessità di rimediare ad entrambe le situazioni anomale che hanno favorito e causato il disequilibrio. Pubblico impiego a vita e conflitto economico globale hanno insieme fortemente appeso il nostro sistema economico dalla parte del privato. Intervenendo su di essi, sanando il primo con l'introduzione della rotazione ed il secondo con la stipula di patti internazionali di autocontenimento alla crescita economica (nonché demografica e tecnologica: perché direttamente in causa e correlate) si creerà quell'equilibrio che potrà far da solida base per ulteriori processi di risanamento e trasformazione della società.

[Per conoscere la teoria dei patti di autocontenimento rimandiamo alla relativa sezione].


L'attività comunitaria, svolta all'interno della struttura pubblica, è quella che permette, se ben impostata, una maggiore tranquillità di vita ed un altrettanto tranquillo procedere delle nostre attività. Possiamo infatti svolgere queste ultime, nelle condizioni di equa partecipazione assicurata dalla rotazione, cooperando al fine di ottenere i migliori risultati nell'interesse di ognuno e della collettività. D'altra parte coloro che volessero percorrere strade proprie, coloro che volessero esprimersi al massimo grado di libertà, lasciando spazio a certe potenzialità tipiche dell'individuo che in una economia comunitaria avrebbero più difficoltà a realizzarsi, potrebbero farlo inserendosi nella metà privata dell'economia. Ognuno potendo decidere di dare il proprio contributo nell'uno o nell'altro di questi due emisferi economici e di cambiare questa propria decisione ogni qual volta lo volesse.

Una società basata esclusivamente sull'una o sull'altra tendenza porterebbe presto alla pazzia i suoi componenti. Sarebbe anzi proprio una assurdità per il nostro mondo, come se fosse sempre giorno o sempre notte, come se esistesse solo acqua o solo terra, come se vi fossero solo donne o solo uomini. Entrambe le metà potendo invece esistere e vivere solo arricchendosi ognuno delle qualità dell'altra. L'equilibrio di queste due grandi aree economiche della società getterebbe le basi di una società equilibrata anch'essa, priva di esasperazioni e disperazioni, una grande comunità in cui le persone sarebbero serene, perché avvantaggiate e protette dal loro essere unite, ed al contempo felici, perché libere di esprimere se stesse, di creare ed imprendere.


Una società equilibrata naturalmente non permetterebbe solo il benessere dell'individuo. Ciò che ne conseguerebbe sarebbe frutto ben più consistente. Una società i cui individui soffrono una qualche forma di male sociale, che a sua volta sfocia sempre in un male fisico, non riesce ad evolvere, non riesce a raggiungere quella condizione di stabilità, quel salubre benessere, quell'energia psicofisica in sovrapiù che permette di distogliere lo sguardo da sè e volgerlo all'esterno. Una società che risolvesse i problemi alla base della sua esistenza, soprattutto le carenze e le irrazionalità insite nella sua cultura, perché alla fine essenzialmente di questo si tratta, trovrebbe quella forza che ad un certo punto conduce un infante ad alzarsi in piedi ed un passo dopo l'altro ad esplorare e vivere, a ben altri livelli che prima, il mondo che lo circonda.

Creando i giusti presupposti l'umana società potrebbe avanzare sviluppando tutta una serie di capacità, di funzioni finalizzate non solo allo star bene degli individui e dell'organismo sociale ma anche in una positiva azione verso l'esterno, che in un organismo che abbia raggiunto un sufficiente grado di evoluzione rappresenta una parte importante del proprio vivere. E' come un dono che ad un certo punto si manifesta: una volta soddisfatte le esigenze primarie, degli individui e della struttura sociale, l'organismo si può volgere verso l'esterno, proprio come un bimbo crescendo inizia ad occuparsi sempre più del mondo che lo circonda, scoprendo ogni giorno qualcosa di nuovo ed ogni giorno accrescendo il suo ruolo nella realtà che scopre.

Parimenti la società degli umani potrebbe, una volta condotta a termine la sua primaria metamorfosi, elevarsi e far fiorire il suo ruolo all'esterno andando a soddisfare un dolce bisogno di realizzazione universale.




##




L'ARMONICA ROTAZIONE SOCIALE

Da sempre sanguinosi moti rivoluzionari hanno finito per rovesciare quelle società che si rifiutavano di rinnovarsi e porsi al passo dei tempi. Approssimandosi velocemente l'ennesima situazione critica, localmente e globalmente, occorre favorire un pacioso progresso mutando in dinamico il presente carattere statico di alcune nostre organizzazioni. Solo così potendo assicurarci venga definitivamente scongiurato il pericolo di nuovi sanguinosi passaggi di consegne ed al contempo favorita una evoluzione costante e regolare.




##




LA METAMORFOSI - POI L'ARMONIA

Nella parte precedente abbiamo espresso l'idea che primaria condizione di funzionalità per una società sia quella di una equilibrata ripartizione delle attività economiche tra i due emisferi: pubblico e privato. Ma la riacquisizione all'interno dell'emisfero pubblico di un numero di attività tale da risultare infine di pari peso dell'emisfero economico privato, oltre ad un generale ripristino di più sane condizioni che si realizzano in ogni ambito della nostra realtà sociale, ha pure il pregio di andare ad integrare l'altra indispensabile riforma dell'introduzione della rotazione.

Una assegnazione a tempo determinato dei ruoli pubblici, tra tutti i cittadini che disponessero delle necessarie competenze ed avessero volontà di condurli, è infatti del tutto necessaria per la seguente semplice ragione: si attua e mantiene costante una redistribuzione degli importanti ruoli e poteri civici, nonché dei redditi, che ogni incarico statale concede alla persona. In questo modo non solo si trae beneficio dall'apporto ricettivo e creativo di un maggior numero di persone ma si elimina pure la corruzione che notoriamente alligna in situazioni che rimangono immote per tempi lunghi, nel nostro caso addirittura per dei lustri. Pensiamo per particolare evidenza a certi volti che vediamo in RAI da una cinquantina d'anni, ma negli altri Enti la situazione, pur meno visibile, è identica.

Nonostante questa indubbiamente buona ragione, in tale riforma rimane tuttavia un difetto evidente: il traumatico distacco dal lavoro, e quindi dal reddito, degli attuali dipendenti pubblici a vita ed il loro abbandono in una economia di mercato. La qual cosa peggiorerebbe ulteriormente una situazione già pesante. In verità i presenti lavoratori del pubblico impiego, tanto i sottoposti quanto i sovrapposti, non si sono mai preoccupati del fatto che, accettando a vita un ruolo, un potere, un reddito, concessi loro da una legge a malapena giustificabile quando nacque e certo non più considerabile ammissibile da vari decenni, avrebbero da questi escluso, egualmente a vita, moltitudini di altre persone aventi in pratica lo stesso loro diritto.

E saremmo quindi condotti, noi esclusi, a seguire il loro cattivo esempio, estromettendo loro ed inserendo altri senza curarci di nulla. Desiderando qui però disegnare i tratti fondamentali di una società in pace con se stessa e con il mondo, è invece per noi fatto prioritario che nessuno abbia a soffrire per ingiusta esclusione. E siamo quindi felici di propugnare, contemporaneamente all'introduzione della rotazione, il riassorbimento di metà delle attività economiche del Paese all'interno dell'ambito pubblico: poiché in tal modo viene a crearsi un consistente serbatoio di lavoro e di reddito tale da non essere necessaria l'estromissione di alcuno, bensì solo il suo spostamento ad altra funzione.

In questo modo, gestendo lo Stato una così gran mole di attività economiche, e primario fine costituzionale essendo quello del benessere comune, si potrebbe garantire un lavoro minimo ad ogni cittadino, integrando i brevi spazi tra una assegnazione e l'altra con un più convenzionale reddito da cittadinanza. In questo modo nessuno avrebbe più da patire bensì tutti solo da gioire. Non essendovi più il crudo bisogno a spingere verso il male ed al contrario essendosi venuta a creare una situazione di giustizia sociale, gli stessi fenomeni criminali e tante cattive pratiche farebbero un grosso balzo all'indietro.


Possiamo ben capire lo spavento che può cogliere ora chi legge di fronte alla mole di questioni che si pongono. Ma siamo certi che, rimanendo osservanti di quei principi di semplicità invocati all'inizio di questo studio, tutto possa andare per il meglio, solo un po' di pazienza e d'arte organica (olistica) occorrendo nel definire e perfezionare le cose. D'altro canto la necessità di ristabilire l'armonia all'interno della società, quindi innanzitutto che ognuno riacquisti fiducia nell'altro tornando a sua volta a comportarsi correttamente, è tale da non spaventarci minimamente di fronte alle difficoltà che potremo incontrare in questo ampio e profondo processo di cambiamento, in questa vera e propria metamorfosi della nostra struttura sociale.


Rendendo davvero pubblica la Res Publica, interrompendo l'essere appannaggio di pochi della Cosa Pubblica, una reciproca fiducia si stabilirebbe immediatamente all'interno della società. Ed avremmo così compiuto il primo passo verso uno riaffratellamento ed una riappacificazione generale con conseguenze positive in ogni settore. Ma la rotazione all'interno di una struttura pubblica, divenuta ancor più importante di quanto sia ora contenendo attività per una buona metà dell'intera consistenza economica del Paese, ha in serbo ancora grandi sorprese. Nella nostra epoca essa si rende necessaria anche per un'altra ragione, di una importanza perfino maggiore delle altre, coinvolgendo pure un aspetto del tutto ignorato e ben dissimile da quelli già considerati. Entriamo qui infatti nel campo della mente umana e dei suoi processi cognitivi, nel cuore stesso dell'individuo ed in fin dei conti della società.

Uno dei maggiori problemi di cui oggi noi umani soffriamo, ormai quasi per tutto il globo con tendenza alla sua totale copertura, per giunta senza nemmeno rendercene conto, è il fatto che, dei due fondamentali tipi di approccio alla realtà cui dovremmo far ricorso, quello specialistico, localizzato, mirato, e l'altro, quello organico, olistico, sistemico, il primo ha completamente sopraffatto l'altro, dapprima bloccandone lo sviluppo e togliendolo poi completamente dalla circolazione. La specializzazione ci ha concesso di raggiungere grandi successi in ogni campo del sapere e del potere tecnologico. Presi per secoli dal fascino della tecnologia, abbiamo però dimenticato esistenza e necessità della visione organica delle cose.

Se scienza e tecnologia hanno l'indubbio valore che tutti riconosciamo loro, non possiamo trascurare il fatto che con esse non possiamo nè comprendere nè governare la nostra vita, quest'ultima abbisognando di conoscenze, consapevolezze, discipline forse di minore specificità ma di ben maggiore ampiezza. Per questo oggi assistiamo, sì, ad un impegno costante e consistente per migliorare le cose del mondo ma invece di vedere passi in avanti ci avviciniamo sempre di più all'irreparabile. Appunto perché l'approccio specialistico è in grado di farci avanzare nello specifico campo ma è l'approccio organico ad essere necessario per capire cosa sia realmente opportuno fare per il bene di tutti e tutto. Ma il problema non è confinato qui.

La specializzazione, come del resto ogni altra cosa, ha numerosi effetti collaterali. Essa causa alla persona un restringimento mentale ed un immobilismo fisico. Se un tempo una persona, durante l'arco della sua vita, aveva la possibilità di variare attività ed ambiente di lavoro anche più di una volta ed in ogni caso entrambi non erano strettamente delimitati, oggi essa entra in un più ristretto ruolo e contesto e difficilmente ne uscirà se non prossimo alla sua fine. Proprio per questa ragione gli specialisti, quindi ormai quasi ogni componente della società, ben difficilmente riescono a vedere le cose da altri punti di vista, morali e fisici, i quali differenti ruoli e luoghi soltanto potrebbero permetter loro di capire quanto limitata e parziale è la loro visione delle cose e quanto invece variegata e ricca è la realtà.

E non è ancora tutto. Chiusura in un ruolo ed immobilismo fisico hanno fatto sì che l'interesse personale di ognuno si allontanasse troppo da quelli altrui. Infatti nessuno oggi si limita più semplicemente a svolgere quel mestiere o quella professione rimanenendo in fondo sempre un essere umano bensì ognuno tende ad impersonare e divenire totalmente quel mestiere o quella professione. In questo modo si crea una serie di interessati schieramenti contrapposti continuamente impegnati in duri tira e molla tra di loro. La nostra capacità di comunicare e comprenderci l'un l'altro, tra singole persone e varie parti del sistema, si è di conseguenza molto indebolita. Tant'è che oggi difficilmente ci si riesce a metter d'accordo su qualcosa in quanto ognuno è ormai incapace di capire l'altro e tantomeno interessato a farlo.


Come fare allora per dotare la società di una conformazione tale che essa possa beneficiare dell'approccio alla realtà di tipo specialistico allo stesso tempo riuscendo a rimediare ai suoi effetti negativi ed a cogliere pure quelle opportunità che ad esso sfuggono? La risposta è: sviluppando un approccio complementare, quindi prettamente sistemico, solo così potendo essa mantenere un meraviglioso equilibrio e godere quindi di lunga e buona vita.


Da tempo sono disponibili pratiche e tecniche, di vecchia data e più recenti, atte a permetterci di sviluppare una sensibilità olistica. Tuttavia esse giacciono disperse in semiabbandono, ignorate tanto a causa degli abbaglianti successi della tecnologia quanto per le oscene pressioni di una mistica superstiziosa e per l'indegno disinteresse di una filosofia ignava. Se decidessimo di sopravvivere a questa tremenda fase che attraversiamo non v'è dubbio che tali conoscenze e procedure, ammodernate ed arricchite, andranno raccolte in un dignitoso corpo di studi che pongano le persone in grado di conoscere appieno la teoria olistica e di trarne concreti ed utili provvedimenti.

Ciò detto, riconosciuta che avessimo l'importanza della teoria olistica, va però chiarito che è il MOVIMENTO tra le diverse funzioni sociali, anche in ambiti dissimili tra loro, a farci guadagnare la migliore visione organica, a farci conoscere collegamenti, effetti ed interazioni tra i vari fenomeni della società. Per questa ragione occorre che essa cambi in modo da permettere alle persone sia di compiere attività specialistiche, fissandole in determinate stabili situazioni per far raggiungere alte vette di conoscenza specifica, sia di acquisire molteplici consapevolezze, favorendo il loro spostamento in vari ambienti di coinvolgimento sociale per far conquistare ampie vallate di visione organica.

Ecco allora che mezzo privilegiato attraverso cui far sì che la società possa trovare l'armonia è appunto il pubblico impiego. Questo non può più essere visto come un mero strumento per amministrare il bene pubblico e per fornire posti di lavoro. La funzione e l'importanza del pubblico impiego travalicano quelle che sono le esigenze della società, di avere una buona gestione, e del singolo, di assicurarsi un reddito, e lo rendono in più uno stupefacente strumento tramite cui attuare una armonica rotazione sociale.

Il pubblico impiego attuale è ancora basato su una antica visione dell'Universo in cui la Terra veniva vista come quadrata, piatta ed immobile al centro di esso. E così anche il pubblico impiego è stato impostato facendo della staticità il suo carattere preminente con una organizzazione che assegna le mansioni pubbliche a vita alle persone. Il fatto è che la Terra è sferica, ruota intorno al Sole e l'intero sistema si muove a grande velocità nel Cosmo. E' così evidente che abbiamo il dovere di trasportare il pubblico impiego da una concezione medioevale, basata sullo status immoto delle cose, ad una moderna, basata sui processi, sul divenire delle cose, che soddisfi le ben maggiori conoscenze e consapevolezze di cui godiamo oggi, fornendogli come prima cosa un armonioso movimento.


Ed uno degli aspetti più importanti ed utili dell'introduzione della complessiva riforma (rotazione dell'organico nei differenti ruoli di una Cosa Pubblica di pari peso della Cosa Privata) che abbiamo chiamato Armonica Rotazione Sociale (ARS) è proprio quello della condivisione dei saperi che acquisiamo giorno dopo giorno. Oggi ogni specialista detiene il monopolio di conoscenza della propria materia mentre le altre persone non possono che rimanerne estranee. Se è certo bene che quando ci rivolgiamo ad un professionista vi sia una qualche garanzia della sua preparazione, non è però affatto bene che quel suo sapere rimanga confinato dentro una staccionata professionale. L'intera nostra società oggi è fatta a compartimenti stagni, molti dei quali non riescono ad evolvere soprattutto per la mancata acquisizione delle nuove conoscenze raggiunte in altri campi.

Noi viviamo infatti in una strana realtà profondamente interconnessa, in cui problemi ed opportunità presenti in un campo vanno ad influire su tutti gli altri campi, anche se concettualmente molto lontani tra loro. Il rinchiuderci in ristretti loculi culturali, come abbiamo fatto finora, non ci aiuta affatto a progredire bensì ci ostacola fortemente. Possiamo avere una gran competenza in una materia ma se rimaniamo sempre nello stesso ruolo e luogo di lavoro non riusciremo a condurla ovunque serva e perderemo dei giganteschi effetti positivi. Al contrario spostandoci di ruolo e luogo periodicamente grazie all'ARS il nostro sapere non sarà più un patrimonio morto racchiuso in un forziere bensì diverrà un energico catalizzatore di progresso impiantandosi e dando superbi frutti in ogni nuovo ambiente ci troveremo.


In breve tempo ci sarà ovunque un'ampia competenza diffusa e generalizzata. L'ARS creerà un vero e proprio amalgama culturale che integrerà a meraviglia ed anzi farà da supporto ad una specializzazione che proprio grazie ad essa potrà con maggiore sicurezza spingersi ancora più in avanti. Oltre al fatto che un gran numero degli avanzamenti più audaci in qualsiasi campo sono stati finora compiuti da persone al di fuori della ristretta cerchia possedente quel dato sapere, possiamo forse credere che una visione organica, sarebbe a dire innanzitutto completa (e solo con la completezza si scorgono appunto le interconnesioni), non sia proprio ciò che manchi a questo mondo per vederlo tornare a girare per il verso giusto?

Per giunta, componendo e sviluppando una nuova cultura organica, olistica, che si affianchi a quella specialistica, è possibile preparare persone capaci di rispondere bene ad ogni esigenza. Un uomo, una donna, chiunque volesse, cambiando ruolo e luogo in maniera e tempo opportuni, potrà acquisire reiteratamente la meravigliosa proprietà delle cellule staminali le quali ovunque le si mettano riescono a compiere alla perfezione la specifica funzione delle cellule vicine! Questo proprio perché non solo si possederanno saperi di molteplice natura ma soprattutto si sarà padroni di quel sapere universale sotteso a, e pervadente, ogni altro sapere. Certo noi olisti potremo non raggiungere il massimo livello in un sapere specifico, ma in ogni ambiente l'arrivo di personalità "staminali" apporterà una felice evoluzione e comunque un meraviglioso svolgimento.


Abbiamo detto che il pubblico impiego è luogo privilegiato dove attuare l'ARS. Questo non significa che all'improvviso l'intero organico debba mettersi a saltare da un ramo all'altro dell'albero pubblico come uno stuolo di babbuini. In proposito ricordiamo che uno degli scopi principali dell'ARS è quello di rimuovere rigidi monoideismi e di affermare la morbida bellezza di una complessità resa semplice. Per la qual cosa essa non può certo cadere nella stessa trappola che intende evitare. Al contrario il disegno complessivo della Cosa Pubblica richiederà molte arti, tra cui quella figurativa, geometrica e musicale, ritmica. Pieno conto sarà tenuto delle esigenze e prospettive dell'individuo e della società. Nell'ARS non vi potrà essere nulla di costrittivo, al contrario molta importanza verrà data al piacere, anch'esso dell'individuo e della società, in quanto ambiente emotivo per molti aspetti permettente il miglior avanzamento.

L'ARS che immaginiamo è una semplice ed allo stesso tempo ricca forma organizzativa che può giungere a pervadere la società per una buona metà. Principalmente essa coinvolge la sfera pubblica ma è chiaro che mettendo in moto questa un dolce movimento sarà indotto anche in quella privata. Essenzialmente due sono i tipi di movimento previsti: lo spostamento in uno stesso ambito di competenza e quello in un diverso ambito. Muovendosi le persone all'interno di una stessa branca specialistica viene permesso l'apporto di un più nutrito ruolo di contributori e si previene la corruzione. Muovendosi esse in ambiti diversi si ottiene la condivisione dei saperi e l'avanzamento diffuso. Entrambi i movimenti favoriscono l'apertura mentale e la capacità di comunicare, nonché il sorgere di un forte sentimento d'interesse collettivo.


L'ARS non è certo un meccanismo che si possa realizzare con un solo intervento ed in un sol giorno. Essa andrà studiata ed attuata pian piano con amore, affinandola man mano che il lavoro avanzerà. Ma il primo passo che muove tutto è l'introduzione della rotazione nell'assegnazione dei ruoli pubblici.

La società umana si è finora sempre organizzata su base statica e proprio per questa ragione periodicamente è stata ed è tuttora sconvolta da sanguinose rivoluzioni. Come è possibile che in un Universo in cui nulla esiste d'assoluto, d'immobile ed eterno, le nostre società, ed il pubblico impiego in particolare, siano fondate su tali innaturali principi? Se inizieremo a riorganizzarci su basi dinamiche permetteremo che una delicata evoluzione ci benefici costantemente ed avremo scongiurato per sempre la necessità di cambiamenti improvvisi e cruenti.

La vita nella sua infinita complessità è di una semplicità meravigliosa. Sta a noi, ad ognuno di noi, assumerci l'impegno di lavorare per disporre di un futuro degno di esser vissuto.


"Le cellule staminali sono cellule primitive non specializzate dotate della singolare capacità di trasformarsi in qualunque altro tipo di cellula del corpo. Molti ricercatori sostengono che le cellule staminali potranno potenzialmente rivoluzionare la medicina, permettendo ai medici di riparare specifici tessuti o di riprodurre organi ..."

http://it.wikipedia.org/wiki/Cellula_staminale




##




UN AMPIO SCENARIO

All'interno di questo procedimento, la nostra attenzione va indubbiamente dapprima rivolta al cercar di capire cosa noi umani siamo ora, cosa rappresentiamo, che figura stiamo interpretando, che entità formiamo, tanto sulla Terra quanto ormai nello Spazio, in modo da poter decidere se la cosa ci stia bene oppure se sia il caso di immaginare cos'altro invece potremmo e vorremmo essere, che ruolo intendiamo impersonificare in questa sconfinata realtà di cui siamo parte.

Tutto in questa realtà serve infatti a qualcosa, tutto ha una sua funzione, tutto è connesso ed interagisce con quanto lo circonda seguendo schemi riconducibili a dei ruoli. Noi umani, trovandoci in una condizione estremamente fortunata, abbiamo la possibilità di poter determinare, entro certi limiti, questa nostra funzione, sviluppando caratteristiche, capacità e qualità particolari. Il tanto citato senso della vita concedendosi a noi come un destino continuamente in sospeso, ancora non definito, potendo noi stessi fortemente contribuire a determinarlo.


Ad una visione che cerchi di essere distaccata, obiettiva, come se ci potessimo guardare dall'esterno, provando a descrivere la situazione tal qual'è, non possiamo non notare che allo stato attuale delle cose la società umana manifesta due tendenze particolarmente esasperate. La prima ci conduce ad aumentare di numero in maniera esponenziale, irresponsabilmente almeno quanto la seconda, che ci conduce ad incredibili gozzoviglie, entrambe queste nostre acute, intense pulsioni vitali trovandosi a dissipare l'intero magazzino di risorse del Pianeta che ci ha generato, lo stesso nostro patrimonio vitale.

Per contro una terza tendenza, ben più giustificata ed ammirevole, che ci conduce ad osservare e ad aggiustare di continuo la nostra rotta, quindi a moderarci in tutte le nostre espressioni e nel contempo a conquistare sempre più alte vette d'eccellenza in ogni campo del sapere, e del potere che ne consegue, rimane una espressione ancora piuttosto limitata del genere umano. Essendo invece proprio quest'ultima la tendenza cui dovrebbe spingerci ogni prudenza e lungimiranza, ogni desiderio di vita.


E' vero che la nostra condizione di esseri non percepenti direttamente il futuro non ci permette di sapere oggi cosa accadrà domani. Tuttavia il buon senso, derivante dall'osservazione di fenomeni analoghi, ci permette di guidare noi stessi entro percorsi perfino più sicuri che se avessimo una mappa stampata chiaramente sulla carta. L'analogia essendo potente strumento d'aiuto alla conoscenza non solo in un buio percorso di ricerca filosofico ma anche in un illuminato tragitto matematico.

Non possiamo allora non riconoscere di trovarci ancora, come organismo collettivo, in una condizione piuttosto instabile e pericolosa, suscettibile di farci regredire o scomparire per uno di quei tanti eventi tragici che hanno non solo caratterizzato ma propriamente formato la storia del nostro Pianeta. Senza considerare che al momento la Terra, vista dall'esterno, dallo Spazio, appare quasi come un allevamento di umani, in parte già satolli ed in parte fermamente decisi a diventarlo, tutti comunque potenzialmente destinati a soddisfare i vari appetiti di un popolo alieno più progredito di noi.

Ad un occhio esterno, che ci osservasse dallo spazio, l'organismo collettivo umano, popoloso, pingue com'è, considerato anche come ha ridotto l'ambiente in cui vive, deve apparire come qualcosa avente sembianze e leggiadria non troppo dissimili da quelle di un qualsiasi nostro animale da allevamento. Leggiadri o meno che ci vedessero, chi, avendo sviluppato maggiori saperi e poteri di noi, si trovasse a passare da queste parti del Cosmo potrebbe benissimo trovarci appetitosi sotto un qualche suo punto di vista, oppure trovare allettante il nostro mondo. La legge principale che regola tutta questa nostra realtà essendo purtroppo proprio quella che vuole che ogni essere esistente sia sottoposto a forte pulsione di divorare l'altro od annientarlo per depredarlo.

Lungi dall'essere una battuta scherzosa, occorre ci rendiamo conto che l'esistenza che ci genera e ci imprigiona, per volere di chissà quale astrusa entità, è qualcosa che, seppur capace di contenere realtà di sconfinata bellezza e dolcezza, per altra metà è composta da eventi di una drammaticità cruda e rude al di sopra di ogni sopportazione. Perfino le stelle per splendere dovendo torcersi in una spasmodica stretta gravitazionale, la vita potendo venir generata solo a prezzo della stessa futura morte di chi nasce, il Tutto lottando di continuo sul filo di un equilibrio di abominevole precarietà, senza speranza di altro aiuto se non quella del carattere infinito della realtà, la quale permette, quando ben captata, sempre una possibilità di soluzione al suo interno.


Questa è una situazione generale che dobbiamo afferrare per bene con tutti i nostri neuroni. Non dobbiamo farci ingannare dall'apparentemente tranquillo scorrere del tempo, ché ad ogni istante esso può lasciar spazio al più buio degli incubi, con aggressioni provenienti da esseri viventi od anche da cose inanimate. Per questo non possiamo farci incantare dalla bellezza, così come non dobbiamo farci angosciare dalla tragedia: semplicemente, per vivere bene in questa realtà, siamo tenuti ad accettare entrambe, facendoci guidare dalla prima e rimanendo all'erta per cercare di evitare la seconda.


Riacquisita questa consapevolezza per il caso che l'avessimo persa, ci apparirà chiaro che se non vogliamo essere divorati o distrutti da qualcuno o qualcosa in grado di sovrastarci, dobbiamo imparare noi per primi a sovrastare con qualsiasi virtù scientifica e tecnica ogni cosa od essere, in quest'ultimo caso anche filosoficamente e moralmente. Questo, appunto, non per sbranare o devastare, anzi non dando proprio il più piccolo, il benché minimo, perfino inavvertibile fastidio a nessuno e nulla, bensì per essere in grado di intimorire e far svanire qualsiasi minaccia osasse presentarcisi innanzi, reagendo con sicura, tranquilla efficacia a qualsiasi pericolo.

Oggi le nostre ancora molto scarse consapevolezze e capacità non ci permettono altro che accrescere la confusione esistente ogni volta che ci esprimiamo e rovinare ogni cosa ogni volta che agiamo. Domani potremmo al contrario avere una esistenza ammirevole e caratterizzata da ogni abilità e virtù, esattamente il contrario di ora. Da una esistenza vissuta per così tanti versi ignobilmente e con mediocri fini, totalmente incentrati su di noi, potremmo passare a condurne una che ci lasci esprimere il nostro più elevato grado di nobiltà verso l'esterno, innanzitutto restituendo l'originale bellezza e salubrità alla Terra ed iniziando poi a guadagnare un ruolo degno nell'ambiente in cui si muove il nostro pianeta ed oltre. Scegliendo di volta in volta se brillare più luminosi e potenti della stella più straboccante d'energia o rimanere cheti, invisibili, nascosti, come la materia oscura che riempie, senza svelarsi, l'intero Cosmo. Sempre e ovunque, comunque, al servizio del bene universale.


Per ottenere questo deciso cambiamento di rotta, il primo passo da compiere è il renderci conto ed ammettere il nostro stato grezzo, non ancora formato, altrimenti non troveremo in noi la pulsione e l'energia necessarie ad elevarci. Questo stato semiprimitivo in cui ci troviamo non potendo essere la nostra condizione finale, sia perché noi umani non possiamo accettare di rimanere per sempre racchiusi in uno stato larvale, sia per non dar adito manco un momento all'ipotesi di essere distrutti da un qualche drammatico fenomeno planetario o cosmico e tantomeno di essere catturati ed annichiliti da forme di vita che hanno invece saputo progredire tecnologicamente più di noi. Pur con tutto il rispetto per gli altri esseri che non sono dotati di quelle attitudini che abbiamo già mostrato, in embrione, di possedere, noi non possiamo accettare di condividere lo stesso destino di chi non ha avuto mezzi per evolvere.

Noi umani, se solo vorremo, potremo abbandonare questa nostra condizione approssimativa ed informe di larva ed avviare un processo di piena metamorfosi, a livello individuale e collettivo, per raggiungere una condizione tale da non farci temere alcun evento catastrofico ed anzi da riempire di rispettosa ammirazione qualsiasi altra entità pensante ed agente nell'Universo. Perché noi possiamo far questo, e sarebbe un grosso errore non scorgere la possibilità della piena realizzazione di questo straordinario frutto della Terra, mentre sarà un conseguimento fantastico, se solo riusciremo a volerlo con la necessaria intensità.


Ridurci e potenziarci. Diminuire di numero e di attività inutili e dispendiose: per smetterla una buona volta di massacrarci tra noi alla strenua ricerca di risorse che non bastano mai, e per far sì che le energie della Terra bastino invece a mettere in atto questa nostra prodigiosa metamorfosi, insita nel DNA stesso del nostro Pianeta. Potenziarci senza dissipare: per risolvere tutti i nostri problemi presenti e qualsiasi altro futuro, e per permetterci di raggiungere ogni risultato, e godere di ogni gioia, che sia possibile ottenere in questa realtà.

Ridurci e potenziarci. Per trasformarci da ciò che siamo ora, inutile e devastante piaga della biosfera terrestre, ad un essere elegante, bello, armonioso e pure forte, sano e coraggioso, che racchiuda in sè e sappia usare alla bisogna tutte le migliori qualità degli infiniti esseri viventi, una summa di potenza della vita. Per vivere una esistenza non ripiegata, squallidamente accartocciata su di sè, ma con lo sguardo aperto, attento e premuroso, e felice di aiutare e soddisfare le esigenze di tutto e tutti gli saran dintorno. Uno splendore unico di sublime energia risolutiva e conseguitrice.



*) Diminuire di numero: s'intende per il tramite di interventi culturali tesi ad informare, mai vietando od obbligando. Semplicemente non incentivando, non premiando, i retrogradi.




##




Nell'immaginare un nuovo mondo, un mondo in cui ognuno trovi un suo giusto posto, un mondo che tutti alimenti e rispetti, un mondo che sappia finemente distinguere il bene dal male, nasce immediata la consapevolezza della necessità di nuove figure umane e professionali.

Precisamente occorre affiancare alle coscienze ristrette degli specialisti le coscienze diffuse degli organicisti, solo così potendo sanarsi una secolare falla della nostra cultura che ci sta ormai trascinando verso un buio fondale.

Il luogo migliore per formare tali nuove personalità è precisamente quell'organizzazione, centrale alla società, chiamata Funzione Pubblica, una volta che sia stata resa concorde col più fondamentale principio della vita: il movimento, passando quindi da una organizzazione di tipo statico ad una di tipo dinamico. In questo modo la società potrà coltivare tanto una sua coscienza ristretta, sia nel settore pubblico che in quello privato, quanto una sua coscienza diffusa. Divenendo in grado di cogliere opportunità e risolvere problemi con grande anticipo rispetto al comparire delle urgenze.

Riuscendo così finalmente a vivere tutti una vita serena. 




##





LE PARTI E L'INTERO - COSCIENZA RISTRETTA E COSCIENZA DIFFUSA

Una Funzione Pubblica i cui ruoli siano assegnati a tempo determinato tra tutti coloro che volessero svolgerli e disponessero dei necessari requisiti e che comprenda attività economiche per un peso finanziario pari a quelle private: questo è il corretto e semplice, logico e funzionale disegno, l'armonica ed equilibrata, quindi potente, geometria sociale che emerge con vigore, una volta che si mettano da parte le migliaia di tomi inerenti temi economici, scritti da illustri quanto inutilmente pagati professori, rovinatisi l'un l'altro con complesse acculturazioni teoriche mai affiancate da semplici dirette osservazioni sul campo.

Questa geometria permette contemporaneamente: una generale partecipazione alla gestione della Cosa Pubblica, della Res Publica appunto, e lo riequilibrio di contributi, influenze e poteri dei due settori economici, il pubblico ed il privato. Già solo l'adozione di questi due capisaldi strutturali porterebbe con sè immediati ed immensi benefici. Ma, oltre ai due fondamenti appena considerati, dell'armonia sociale e dell'equilibrio economico, subito visibili, ve ne è sotteso un terzo che, pur non immediatamente captabile, riveste, però, pari importanza degli altri due. Questo terzo fondamento fornisce, tanto alla complessiva costruzione sociale quanto alle singole persone, quell'ampiezza percettiva, quella profondità intellettuale, quella grandezza, quando non proprio grandiosità, culturale, che eleva al quadrato i benefici che si ottengono dai primi due.


Prima di introdurre questo terzo aspetto del progetto in questione, occorre però riassumere la nostra attuale situazione nel campo della cultura. Brevissimamente: da almeno tre secoli stiamo assistendo al conseguimento di un successo dopo l'altro da parte dell'approccio di conoscenza e d'intervento di tipo specialistico. Grazie a questo approccio, focalizzato e settoriale, si sono sviluppate una tecnologia ed una industria di così elevato livello che tale metodo ha catturato sempre più la nostra attenzione. Di fatto si è giunti a credere che l'approccio usato con successo nel campo delle macchine potesse essere usato con pari successo anche in campo umano. Sbagliando però completamente conclusione.

Si è esattamente nel vero dicendo che i problemi umani e sociali che viviamo oggi sono pressoché tutti originati dalla parzialità della visione e dalla disorganicità dell'intervento. Ed infatti l'approccio specialistico è solo uno dei due fondamentali modi di conoscere il mondo ed interagire con esso. Se l'approccio affermatosi è perfetto in campo tecnologico/industriale, nel più complesso campo della vita l'approccio da privilegiare è invece quello sistemico, organico, olistico. Perché è proprio della vita l'essere intessuta di quella fitta rete di connessioni che occorre dapprima ben conoscere per intero, se non si vuole un effetto contrario al desiderato. Guaio è che, essendo particolarmente accattivanti i frutti e prodotti dell'approccio specialistico, siamo incorsi nell'errore di sviluppare solo questo, avendo relegato l'altro a pura rimembranza storica ed avendolo lasciato nelle condizioni in cui, al loro tempo, l'avevano codificato i nostri antenati.

Se i corsi di studio per specialisti abbondano in qualità e quantità, di fatto mancano del tutto corsi di studio completi ed efficaci per organicisti. Esattamente manca un percorso lungo cui acquisire sia i rudimenti di tutte le branche specialistiche note quanto di quelle umaniste, giungendo infine ad acquisire modelli che legano i singoli componenti della realtà agli altri e ne illustrino i funzionamenti. E questo vuoto formativo è un fatto davvero grave. L'approccio specialistico conduce infatti ad un terribile restringimento di visuale, di percezione, di conoscenza. Come pure di sensibilità, di interesse, di coinvolgimento. Possiamo rappresentare con uno spicchio questa limitazione autoimposta del campo percettivo che taglia via gran parte della complessiva area circolare rappresentante la realtà tutta.

Se, ai fini della costruzione di un elettrodomestico, di un'auto, di un palazzo, il restringimento di visuale è metodo privilegiato e la concentrazione di attenzioni, energie e mezzi è di particolare beneficio, al contrario, ai fini del buon andamento di un corpo organico, come quello umano o sociale, o dell'intera biosfera, il focalizzarsi su di un particolare fenomeno compromette la percezione degli altri fenomeni collegati che inevitabilmente concorrono a formare il primo. In questo caso, più che concentrarsi, occorrerebbe spandere la propria attenzione per considerare l'intero organismo, per conoscere gli effetti, anche distanti nello spazio e nel tempo, che si vengono a generare col nostro intervento.

Ora è, sì, vero che situazioni pure non esistono. Le persone hanno ben più di un interesse, anche solo personale e non professionale. E si viene a creare una situazione con diversi spicchi di consapevolezza.

In queste condizioni siamo però ben lontani dall'essere pronti per poter operare efficacemente in sistemi complessi. Siamo infatti ancora privi non solo di una gran parte di contatto col mondo reale ma pure della coscienza dei collegamenti che uniscono tra loro i fenomeni. E non dobbiamo dimenticare che, quando la nostra conoscenza è limitata ad una o comunque alcune parti dell'intero, si è fortemente proiettati, sbilanciati, squilibrati verso quel po' che conosciamo, dimenticando che possono esistere aspetti perfino più degni di considerazione. Solo disponendo di una conoscenza ampia oltre un certo limite, poiché di certo in questo ambito la completezza può essere solo un ideale, si possono vedere i fenomeni interagire fra loro e quindi identificare le giuste priorità, potendo così raggiungere un successo non funestato da spiacevoli effetti collaterali, al contrario sinergicamente affermativo.

E' comprensibile, e pure visibile nel disegno, che una coscienza diffusa su un ampio spettro di competenze non può che essere meno approfondita rispetto ad una coscienza ristretta e specialistica. Tuttavia una coscienza diffusa fornisce proprio quell'ampia visione e pure quell'equilibrio percettivo ed emotivo che sono indispensabili per individuare un intervento efficace su un organismo complesso.

Ora, dopo aver visto raffigurate le varie tipologie di consapevolezza disponibili oggigiorno, possiamo comprendere il perché di tanti interventi disorganici, a volte perfino in contrasto l'uno con l'altro. Perché in effetti a decidere del nostro destino non sono persone dotate di una coscienza piena, completamente sviluppata, e tantomeno equilibrata. L'equilibrio deriva infatti da una coscienza sviluppata in modo ben distribuito. Al contrario abbiamo a che fare, nè più nè meno, con dei "deficienti squilibrati" cui mai si dovrebbe affidare la guida di un popolo, di una società, di un Paese. Quanto più specializzate sono le persone con cui abbiamo a che fare, e notiamo che la politica è una specializzazione anch'essa, tanto meno possiamo contare sui detentori di tale conoscenza per risolvere i problemi del mondo. Senza contare che, essendo stato sviluppato a fondo l'approccio specialistico, per gestirne i poderosi effetti si abbisognerebbe di un approccio organico altrettanto sviluppato, con caratteristiche per altro ancora quasi tutte da stabilire.

E' evidente che, approfondendo e sviluppando quanto qui viene per immediatezza di comunicazione compresso in poche righe, se si desidera gestire per bene l'umana sfera sociale, occorre quanto prima strutturare e fornire adeguati corsi in grado di formare organicisti di buon livello. Solo disponendo di una consapevolezza e di una esperienza aperte a trecentosessanta gradi e pure profonde quanto più sia possibile, si è in grado di osservare un numero sufficiente di tratti utili a capire la situazione che si vive ed a decidere efficacemente gli interventi da eseguire. Altrimenti, rimanendo tutto nelle attuali condizioni, gli specialisti, dotati di competenze diverse quindi con spicchi di consapevolezza che non si sovrappongono, non potranno nemmeno capirsi tra di loro: figuriamoci se potranno essere in grado di capire le complesse urgenze della vita!

Ed a questo punto torniamo, con entusiasmo, al progetto di una Funzione Pubblica Democratica, quindi di un impiego pubblico assegnato a rotazione. Nell'ambito della formazione di persone pienamente ed equilibratamente sviluppate, cui si possa affidare con fiducia le sorti personali e sociali, se tramite corsi di studio adeguatamente concepiti si può fornire quella teoria indispensabile a capire cosa si sta facendo, in quali territori ci si sta spingendo, potenziando il tutto con metodi, pratiche e tecniche ad hoc, l'esperienza sul campo è però altrettanto importante. Per ottenere una persona pienamente ed equilibratamente sviluppata occorre che essa compia un numero sufficiente di esperienze atte o quantomeno tese a colmare l'intero cerchio di competenze. Una Pubblica Amministrazione che permetta ai suoi dipendenti di muoversi non solo tra ruoli di identica ma pure di ben lontana competenza si rivela essere esattamente quanto necessario per riarmonizzare una società oggi deficiente e squilibrata.

Una società guidata solo da specialisti, da settorialisti, ed abbiamo visto che oggi non vi son altro che tali tipi di professionisti, anche gli umanisti essendo dotati di un bagaglio culturale ristretto e del tutto carenti sul resto, funziona esattamente come ora: è una pena generalizzata e crescente, senza speranza alcuna di miglioramento. Per contro è giusto dire che una società composta solo da organicisti non avanzerebbe quasi per nulla lungo il percorso evolutivo universale. Perché non disporrebbe di sempre più moderni artifici tecnologici. Una società equilibratamente composta dagli uni e dagli altri, entrambi reciprocamente consci e rispettosi dell'importanza altrui, acquisirebbe invece sufficiente base organica da sostenere qualsiasi altezza le specializzazioni ci potessero far raggiungere.

Agli specialisti, ai presentemente riconosciuti dotti, ai titolati, ai professori, etc. ai mille esperti del particolare, spetta il dovere di riconoscere la giustezza di quanto qui espresso, di ammettere i propri limiti a fronte della necessità di integrare la presente cultura con quanto le è mancato finora, e di aprirsi quindi alla collaborazione con ogni membro della società che possa apportare un degno contributo. L'obiettivo, di comune interesse, è quello di realizzare una società armoniosa, che abbia saputo crescere con tutte le sue parti equilibratamente sviluppate e per questo non incontri la minima difficoltà a gestire i suoi rapporti con la realtà, con l'Universo intero.






##
##
##











